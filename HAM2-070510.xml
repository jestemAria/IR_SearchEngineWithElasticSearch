<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-860220-001</DOCID>
<DOCNO>HAM2-860220-001</DOCNO>
<ORIGINALFILE>/1386/860220/news/_adabh.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[قانون جامع كپي رايت در دست بررسي است
قانون حمايت از حقوق معنوي مولفان و مصنفان، شامل همه توليدات، اعم از كتاب، مقاله، شعر، موسيقي، فيلم و... مي شود]]>
</TITLE>
<TEXT>
<![CDATA[گروه ادب و هنر - پس از گذشت حدود 40 سال از نخستين قوانين مربوط به حقوق مؤلفان، به زودي قانون جامع كپي رايت در ايران به مجلس شوراي اسلامي ارائه خواهد شد.
مطابق اين قانون كه نخستين قانون جامع مربوط به حقوق معنوي توليدكنندگان آثار فرهنگي است، هرگونه سوءاستفاده از اين گونه آثار، تحت پيگرد قانوني قرار مي گيرد. پيش از اين، تنها قانون جدي مربوط به اين امر، به مصوبه سال 1348 مجلس شوراي اسلامي بازمي گشت كه به جاي توجه به زندگي توليدكنندگان آثار فرهنگيهنري، ناظر به مرگ ايشان بود. در اين قانون، آثار مؤلفان و مصنفان، تا 30 سال پس از مرگ ايشان، در امنيت قرار دارند و پس از آن، هركسي مجاز است نسبت به تكثير اين آثار، اقدام كند.
اما آن طور كه جواد آرين منش مي گويد، قانون جامع كپي رايت، علاوه بر آن كه به حيات توجه دارد، شامل همه آثار فرهنگي - هنري نيز مي شود. نايب رئيس كميسيون فرهنگي مجلس مي گويد: اين قانون شامل همه توليدات، اعم از كتاب، مقاله، شعر، موسيقي، فيلم و... مي شود و تفاوت اصلي آن با قوانين جسته و گريخته پيش از آن، همين جامعيت است. يكي از اين قوانين جسته و گريخته، بندي از قانون مربوط به جرايم تكثير يا توليد محصولات سمعي و بصري است كه حدود دو هفته پيش در مجلس مورد بررسي قرار گرفت و مجازاتي را براي تكثير آثار مجاز به صورت غيرمجاز در نظر گرفت. اما همان طور كه آرين منش مي گويد: اين قانون تنها در حد يك بند است و تنها به محصولات سمعي و بصري توجه دارد.
از سوي ديگر بند مذكور، در قانوني قرار گرفته كه ارتباط چنداني با مسأله كپي رايت ندارد. پرويز سروري، يكي ديگر از اعضاي كميسيون فرهنگي مجلس در اين باره مي گويد: آن قانون به حريم خصوصي افراد و مسأله دفاع از كيان خانواده توجه داشت. طرحي بود كه در كميسيون حقوقي مجلس مطرح شد و هدفش تشديد مجازات اين گونه فعاليت ها بود.چرا كه در ماه هاي اخير، اين مسأله شدت زيادي پيدا كرد و نياز بود با شدت بيشتري موردتوجه قرار گيرد. اما كميسيون فرهنگي مجلس در همان زمان تلاش كرد تا حدودي كه طرح اجازه مي داد، مسأله كپي رايت را نيز به آن اضافه كند و در همان نشست بود كه عليرضا ملكيان، معاون پارلماني وزارت ارشاد از بررسي لايحه كپي رايت در وزارت فرهنگ و ارشاد اسلامي خبر داد.
از سوي ديگر دو روز پيش، مخبر دزفولي، دبير شوراي عالي انقلاب فرهنگي در نمايشگاه كتاب تهران گفت: ضرورت پيوستن به قانون كپي رايت در كشور ما به خوبي احساس مي شود و اين موضوع براي حمايت از خالقان آثار در دستور كار مجلس شوراي اسلامي قرار گرفته و نمايندگان مجلس در حال تدوين طرح قانون كپي رايت هستند.
جواد آرين منش در اين باره مي گويد: ما چيزي در اين باره در دستور كار نداريم و به گفته معاون پارلماني ارشاد، آن چه كه در دست بررسي آن ها هست هم تنها به داخل ايران محدود مي شود.
لايحه مذكور، پس از تصويب در هيأت دولت به مجلس ارائه خواهد شد و پس از آن است كه بايد شيوه اجراي آن را به نظاره نشست. نكته اي كه در تمام قوانين پيش از اين نيز، سيماي زيبايي ندارد.]]>
</TEXT>
</DOC>
<DOC>
<DOCID>HAM2-860220-002</DOCID>
<DOCNO>HAM2-860220-002</DOCNO>
<ORIGINALFILE>/1386/860220/news/_adabh.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[اكران تابستاني نصف مال من نصف مال تو]]>
</TITLE>
<TEXT>
<IMAGE>/1386/860220/news/000852.jpg</IMAGE>
<![CDATA[
گروه ادب و هنر- نصف مال من نصف مال تو به كارگرداني وحيد نيكخواه آزاد از دهم مردادماه در سينماها اكران مي شود. اين فيلم كه در بيست و يكمين جشنواره فيلم كودك همدان به عنوان بهترين فيلم شناخته شد، داستان ازدواج مجدد و مخفيانه مردي است كه اين ازدواج براي او مشكلاتي به وجود مي آورد. مرد تصميم مي گيرد اين راز را فاش كند، اما فرزندان او مانع اين كار مي شوند. محمدرضا شريفي نيا، فرهاد آئيش، شقايق فراهاني، شهره لرستاني،مريلا زارعي، مريم اميرجلالي،ترلان پروانه و الما اسكويي بازيگران نصف مال من، نصف مال تو هستند.
اصغر عبداللهي نويسنده فيلمنامه، غلامرضا آزادي مدير فيلمبرداري، رضا رادمنش طراح گريم، افسانه صمدزاده طراح صحنه و لباس، آرش برومند صدابردار و علي سرتيپي و روح الله بهمني سرمايه گذاران اين فيلم هستند. علي سرتيپي، تهيه كننده نصف مال من، نصف مال تو است و پخش آن را شركت فيلميران برعهده دارد.]]>
</TEXT>
</DOC>
<DOC>
<DOCID>HAM2-860220-003</DOCID>
<DOCNO>HAM2-860220-003</DOCNO>
<ORIGINALFILE>/1386/860220/news/_adabh.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[جيمز جويس، برترين  نويسنده مدرن جهان]]>
</TITLE>
<TEXT>
<![CDATA[مهر: با اعلام اسامي ده نويسنده مدرن برتر جهان مشخص شد كه جيمز جويس نفر اول مدرن نويسان است.
به گزارش گاردين، در اين فهرست جيمز جويس نويسنده رمان مطرح اوليس و داستان دوبليني ها نفر اول است. فيليپو توماسو مارينتي نويسنده كتاب زمان و فضا ديروز مرد در رتبه دوم قرار دارد و مارتين هايدگر فيلسوف بزرگ و نويسنده كتاب هستي و زمان سومين نويسنده مدرن اعلام شده است. پل سلان شاعر بزرگ آلمان و دوست هايدگر، فرانتس كافكا نويسنده اهل چك و صاحب آثاري چون مسخ، گروه محكومين، آمريكا و...، ژرژ با تاي ويرانگر انديشه هاي ايده آليسم و صاحب اثر معروف داستان چشم، فرانسيس پونژ شاعر، ساموئل بكت خالق در انتظار گودو، موريس بلانشو و آلن روب گريه نفرات ديگر اين فهرست هستند.از جويس كتاب هاي سيماي هنرمند جوان و دوبليني ها منتشر شده و اوليس نيز با ترجمه منوچهر بديعي در انتظار صدور مجوز است.]]>
</TEXT>
</DOC>
<DOC>
<DOCID>HAM2-860220-004</DOCID>
<DOCNO>HAM2-860220-004</DOCNO>
<ORIGINALFILE>/1386/860220/news/_adabh.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[حضور 14 كشور در جشنواره آييني- سنتي]]>
</TITLE>
<TEXT>
<![CDATA[فارس: محمدحسين ناصربخت دبير سيزدهمين جشنواره تئاتر آئيني سنتي به روابط عمومي  مركز هنرهاي نمايشي  گفت: تاكنون از كشورهاي تركيه، چين، عراق، برزيل، استراليا، سيرالئون، آذربايجان، انگلستان، پرو، توگو، كره، نپال، هند و غنا آثاري به دبيرخانه جشنواره ارسال شده است.ناصربخت افزود: نمايش هاي اين بخش بايد بررسي شوند تا مطابق تصميمات شوراي سياستگذاري جشنواره آئيني - سنتي نسبت به حضور اين گروه ها در بخش بين الملل اقدام شود. اين آثار بايد حتماً شكل سنتي نمايش داشته باشند و در عين حال از نظر قالب با ديگر جشنواره ها  تداخلي نداشته باشند . وي با اشاره به تعداد آثار در بخش داخلي گفت: در بخش صحنه اي 212 اثر، در بخش ميداني 32 اثر و در بخش تعزيه 47 اثر دريافت كرده ايم كه در حال حاضر توسط دو گروه بازخوان، مورد بررسي قرار مي گيرند.شايان ذكر است تاكنون 12 دروه گذشته جشنواره نمايش هاي آييني- سنتي به صورت داخلي برگزارشده و اين نخستين بار است كه صورت بين المللي به خود گرفته است.]]>
</TEXT>
</DOC>
<DOC>
<DOCID>HAM2-860220-005</DOCID>
<DOCNO>HAM2-860220-005</DOCNO>
<ORIGINALFILE>/1386/860220/news/_adabh.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[احترامي و حمايت از طنز]]>
</TITLE>
<TEXT>
<IMAGE>/1386/860220/news/000840.jpg</IMAGE>
<![CDATA[
منوچهر احترامي، طنز پرداز در گفت وگو با ستاد خبري سراي اهل قلم بيستمين نمايشگاه بين المللي كتاب تهران گفت: طنز بايد به گونه اي فراگير شود كه همه وجوه زندگي مردم را فراگيرد و وارد زندگي جدي مردم شود. وي افزود: اين تابو بايد شكسته شود كه طنز فقط در يك سري نشريات خاص منتشر شود. طنز مي تواند در تمام مطبوعات ما جاي داشته باشد.]]>
</TEXT>
</DOC>
<DOC>
<DOCID>HAM2-860220-006</DOCID>
<DOCNO>HAM2-860220-006</DOCNO>
<ORIGINALFILE>/1386/860220/news/_adabh.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[كودكان در جشن كرامتي]]>
</TITLE>
<TEXT>
<IMAGE>/1386/860220/news/000855.jpg</IMAGE>
<![CDATA[
مهتاب كرامتي بازيگر سينما كه به عنوان سفير حسن نيت در يونيسف در ايران مشغول به فعاليت است مامور شد تا جشن روز جهاني كودك را در ايران برگزار كند.اين جشن براي اولين بار است كه در ايران برگزار مي شود وبه مدت پنج هفته ادامه خواهد داشت. جشن روز جهاني كودك همزمان با روز جهاني كودك آغاز و بعد از 5 هفته در روز تصويب كنوانسيون حقوق كودكان به پايان خواهد رسيد..]]>
</TEXT>
</DOC>
<DOC>
<DOCID>HAM2-860220-007</DOCID>
<DOCNO>HAM2-860220-007</DOCNO>
<ORIGINALFILE>/1386/860220/news/_adabh.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[اثر فرشچيان براي خرمشهر]]>
</TITLE>
<TEXT>
<IMAGE>/1386/860220/news/000849.jpg</IMAGE>
<![CDATA[
استاد محمود فرشچيان براي خلق تابلويي ماندگار به خرمشهر فراخوانده شد. سردار باقرزاده رييس بنياد حفظ آثار و نشر ارزش هاي دفاع مقدس، از استاد صاحب سبك نگارگري و مينياتور ايراني براي خلق تابلوي مينياتور با هدف پديد آوردن آثار ماندگار و فاخر هنري در حوزه ي دفاع مقدس دعوت كرد.اين استاد 77 ساله  اصفهاني در حال حاضر مقيم ايالت نيوجرسي آمريكاست.]]>
</TEXT>
</DOC>
<DOC>
<DOCID>HAM2-860220-008</DOCID>
<DOCNO>HAM2-860220-008</DOCNO>
<ORIGINALFILE>/1386/860220/news/_adabh.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[فيلم دوم كريم مسيحي]]>
</TITLE>
<TEXT>
<IMAGE>/1386/860220/news/000843.jpg</IMAGE>
<![CDATA[
واروژ كريم مسيحي بعد از 15 سال كه از ساخت پرده آخر مي گذرد دومين فيلم خودبه نام ترديد را مي سازد.اين فيلمنامه با حال و هوايي پليسي و با مضموني شبيه به نمايشنامه  هملت نوشته شده است.دادگو تهيه كننده اين فيلم به ايسنا گفت: به دليل سنگين  بودن كار و آماده سازي مكان و انتخاب بازيگران شروع فيلمبرداري زمان مي برد اما با توجه به داستان فيلم كه در فصل پاييز مي گذرد، پيش از شروع اين فصل،فيلمبرداري را آغاز مي كنيم.]]>
</TEXT>
</DOC>
<DOC>
<DOCID>HAM2-860220-009</DOCID>
<DOCNO>HAM2-860220-009</DOCNO>
<ORIGINALFILE>/1386/860220/news/_adabh.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[تعطيلات مهران مديري]]>
</TITLE>
<TEXT>
<IMAGE>/1386/860220/news/000846.jpg</IMAGE>
<![CDATA[
مهران مديري به مدت دو هفته تصوير برداري گنج مظفررا تعطيل كرد. به گزارش فارس تصويربرداري يك قسمت از اين مجموعه به پايان رسيده است.ادامه تصويربرداري اين مجموعه از هفته آينده از سر گرفته خواهد شد.اين مجموعه توسط پيمان قاسم خاني و گروهش نوشته شده و بازيگران مجموعه باغ مظفر بدون هيچ گونه تغييري در مجموعه گنج مظفرحضور دارند.]]>
</TEXT>
</DOC>
<DOC>
<DOCID>HAM2-860220-010</DOCID>
<DOCNO>HAM2-860220-010</DOCNO>
<ORIGINALFILE>/1386/860220/news/_adabh.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[عكس هاي برتر تئاتر در سال 85]]>
</TITLE>
<TEXT>
<![CDATA[گروه ادب و هنر: نمايشگاه عكس هاي برتر تئاتر سال 85 شنبه 22 ارديبهشت 86 ساعت 16 با موضوع عكس هاي تئاتر، همراه با مراسم ويژه اهداي جوايز به عكاسان برگزيده در محل نمايشگاه خانه عكاسان ايران برپا مي شود.]]>
</TEXT>
</DOC>
<DOC>
<DOCID>HAM2-860220-011</DOCID>
<DOCNO>HAM2-860220-011</DOCNO>
<ORIGINALFILE>/1386/860220/news/_adabh.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[با نمايشگاه بيستم]]>
</TITLE>
<TEXT>
<![CDATA[معاون اجرايي بيستمين نمايشگاه بين المللي كتاب تهران اعلام كرد: در روزهاي پنجشنبه و جمعه 20 و 21 ارديبهشت ساعت كار فعاليت نمايشگاه در صبح و عصر افزايش خواهد يافت.
آخرين نسخه الكترونيك كتاب هاي نمايشگاه در بيستمين نمايشگاه بين المللي كتاب تهران عرضه مي شود.تحويل حضوري كتاب در ايام برگزاري نمايشگاه، تحويل درب منزل بعد از نمايشگاه، آخرين نسخه كتابهاي الكترونيك مطرح ترين ناشران كتاب و تخفيف ويژه ايام نمايشگاه از ديگر تسهيلات ارائه شده از سوي ستاد برگزاري بيستمين نمايشگاه بين المللي كتاب تهران است.
نشر البرز در بيستمين نمايشگاه بين المللي كتاب تهران چاپ چهل و يكم " بامداد خمار" را عرضه كرد. اين كتاب را فتانه حاج سيدجوادي( پروين )نوشته كه در 12 سال گذشته در صدر كتابهاي پرفروش ايران قرار داشته است.
سي دي سخنراني هاي دكتر علي شريعتي و متن وصيت نامه وي در كتاب " بار ديگر شريعتي " براي اولين بار منتشر شد. متن وصيت نامه شريعتي براي اولين بار توسط مهدي جعفري نوشته شده است.
كامل ترين نسخه شاهنامه بر اساس نسخه معتبر مسكو منتشر و در بخش ناشران داخلي بيستمين نمايشگاه بين المللي كتاب تهران عرضه شده است. اين نسخه شاهنامه همراه با 16 تصوير رنگي و بر اساس چاپ سنگي مسكو توسط انتشارات سخن گستر منتشر شده است.
كتاب " مباني تاريخ ساسانيان " نوشته " كلاوت شيپان " با ترجمه " كيكاووس جهانداري " از بيستمين نمايشگاه بين المللي كتاب تهران جمع آوري شده است. در اين كتاب از خليج فارس با عنوان خليج عربي ياد شده است.
محمدرضا يوسفي، نويسنده حوزه كودك و نوجوان با انتقاد از سالن اين گروه سني در نمايشگاه گفت: سالن كودك و نوجوان مانند خانه ارواح است.
محمدرضا بايرامي نويسنده معاصر از انتشار داستان افسانه اژدها و آب توسط انتشارات قدياني در اين دوره از نمايشگاه خبر داد. وي گفت: همچنين مجموعه هاي هفت روز آخر، دشت شقايق ها و عقابهاي تپه 60 آثار تجديد چاپي است كه انتشارات سوره مهر در اين دوره از نمايشگاه ارائه كرده است.]]>
</TEXT>
</DOC>
<DOC>
<DOCID>HAM2-860220-012</DOCID>
<DOCNO>HAM2-860220-012</DOCNO>
<ORIGINALFILE>/1386/860220/news/_akhar.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[عكس: روز]]>
</TITLE>
<TEXT>
<IMAGE>/1386/860220/news/000858.jpg</IMAGE>
<![CDATA[
 عكس: خبرگزاري فرانسه‎/ تد آلبي
اين 2 كاسه كه بين سال هاي 1723 تا 1735 ساخته شده اند روز9 خرداد سال جاري در هنگ كنگ به مزايده گذاشته مي شوند. كارشناسان پيش بيني مي كنند اين كاسه هابه مبلغ 85/3 ميليون دلار به فروش برسند.]]>
</TEXT>
</DOC>
<DOC>
<DOCID>HAM2-860220-013</DOCID>
<DOCNO>HAM2-860220-013</DOCNO>
<ORIGINALFILE>/1386/860220/news/_akhar.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[در شهر چه خبر]]>
</TITLE>
<TEXT>
<IMAGE>/1386/860220/news/000867.jpg</IMAGE>
<![CDATA[
عبور از جدول
چند روز پيش در همين ستون نوشتيم، اين روزها طرح برخورد با موتورسيكلت سواران متخلف ظاهرا تنها به ممانعت از ورود آنها به خطوط ويژه اتوبوس منحصر شده است. با توجه به گرم شدن هوا، تعداد موتور سواراني كه از كلاه ايمني استفاده مي كنند به شدت كاهش يافته و بيشتر آنها، كلاه هاي ايمني را از موتور خود آويزان مي كنند. اما صرفنظر از اين تخلف، تخلف ديگري هم اين روزها در شهرها گسترش يافته كه آن عبور موتور سيكلت ها از روي جدول هاي وسط خيابانهاست. فلسفه وجودي جدول در وسط خيابان،  تداخل نداشتن ترافيك رفت و برگشت است اما برخي از موتور سواران كه خود را تافته جدا بافته از سيستم حمل و نقل مي دانند و تصور مي كنند كه قوانين راهنمايي و رانندگي براي آنها تصويب نشده، از كوتاهي جدول ها استفاده كرده و به راحتي از عرض خيابان عبور مي كنند. به همين دليل است كه هر روز تعداد تصادفات جرحي موتور سوارها در خط سرعت خيابانها و بلوارهاي جدول دار رو به افزايش است.
ترازوهاي بزرگنما
اين اواخر كاربرد ترازوهاي ديجيتال براي فروشنده ها اجباري شده و قرار شد، واحدهاي صنفي متخلف، 100 هزار تومان جريمه  شوند. اين موضوع علاوه بر استقبال خريداران، واكنش هاي ديگري را هم در ميان برخي فروشنده ها در پي داشت كه نفوذ ديجيتال هاي غير استاندارد و بزرگ نما از آن جمله است. با واكنش موسسه استاندارد و تحقيقات صنعتي براي جمع آوري اين ترازو ها، از سطح شهر خبر مي رسد شايعات مبني بر بزرگنمايي اين وسيله كه بيشتر به نفع فروشنده اظهار نظر مي كند در حال گسترش است. البته بايد انصاف را در نظر گرفت و اعتراف كرد از وقتي نسل ترازو هاي سنگي منقرض شد و چاپگرهاي ترازو هاي ديجيتالي براي خريداران برگه هاي اطمينان بخشي شامل وزن، قيمت، واحد و قيمت تمام شده كالا صادر مي كنند، مناقشات بين فروشنده و خريدار به كمترين حد ممكن كاهش يافته و به نظر مي رسد، از اين زاويه به قول معروف ديگر بهتر از اين نمي شود. هر چند برخي فروشنده ها هنوز هم به بهانه هاي گوناگون از قبيل نبود رول كاغذ يا خرابي چاپگر به خريداران كم لطفي مي كنند، اما موضوع و مشكل جديد ترازو هاي ديجيتال به اين كاستي ختم نمي شود. برخي خريداران معتقدند با وزن كشي مجدد كالاي خريداري شده با يك ترازوي استاندارد، متوجه بزرگنمايي ترازوي فروشنده و كم فروشي وي شده اند. اين در حالي است كه مطابق قوانين جديد، تمامي اوزان و مقياس ژها و وسايل سنجش مشمول استاندارد اجباري بايد داراي برچسب مخصوص مركز اندازه شناسي و اوزان و مقياس ژهاي موسسه استاندارد و تحقيقات صنعتي باشند. به هر حال به نظر مي رسد تا زماني  كه خود خريداران به نوع و ميزان خريدشان حساسيتي نشان ندهند نظارت بر فروشنده ها، كامل و جامع نمي شود.
]]>
<IMAGE>/1386/860220/news/000864.jpg</IMAGE>
<![CDATA[
پول خرد دراتوبوس
رانندگان اتوبوس هاي ريالي كه هنوز هم راز پر و پيمان بودن دخل پول خرد خود را براي سازمان تاكسيراني فاش نكرده اند، از اين پس كارت منزلت را نيز به رسميت شناخته و به صورت رايگان، پدر بزرگ ها و مادر بزرگ ها را تا مقصد همراهي مي كنند. با اينكه ورود ريالي ها در ابتدا زياد به مذاق شهروندان خوش نيامد اما سرويس دهي سريع و كيفيت بالاي اتوبوس هاي شركت هاي خصوصي ميزان رضايتمندي از آن ها را افزايش داده است. از سوي ديگر در حالي كه هنوز هم يكي از دغدغه هاي مسافران تاكسي ، تهيه پول خرد پيش از پياده شدن است،  مسافران اتوبوس هاي بخش خصوصي مطمئن هستند، راننده هاي ريالي  اسكناس هاي درشت را هم خرد و باقي پول مسافر را پرداخت مي كنند.
كنترل الكترونيك اصفهان
با اثبات نقش مثبت سامانه كنترل الكترونيك سرعت و كاهش ميزان تصادفات محدوده اجراي اين طرح،  استان اصفهان نيز از اين طرح بهره مند شد.  با مساعدت پليس راه ناجا، استان اصفهان پس از استان تهران به سيستم كنترل الكترونيك سرعت مجهز شد. در اين سامانه سرعت وسايل نقليه در سطح جاده با سامانه الكترونيكي و رادار كنترل شده و از خودروهاي متخلف عكس تهيه  و به  همراه برگه  اخطاريه به آدرس و نشاني فرد متخلف ارسال مي شود. انتظار مي رود، با به كارگيري اين سامانه بيش از??درصد از ميزان تصادفات مرگبار آزادراه هاي كشور در سطح استان كاسته شده و شاهد كاهش آمار ميزان وقوع و تلفات اين قبيل تصادفات باشيم.
نمايشگاه مارها
ديروز، براي اولين بار در استان سمنان نمايشگاه مارهاي سمي و غيرسمي زنده دردامغان داير شد. در اين نمايشگاه كه توسط موسسه فلات قاره ايران برگزار شد 23گونه از مارهاي زنده ايران و جهان به نمايش گذاشته شد كه 20گونه از ايران و سه گونه از خارج ايران هستند. دراين نمايشگاه انواع مار ها به طول يك تا 4 متر و وزن 60 گرم تا 40كيلوگرم به نمايش گذاشته شد. مار يكي ازسودمندترين خزندگان روي زمين است كه سم آن خواص دارويي نيز دارد، به طوري كه از مقداركمي سم مار مي توان يك تن دارو و سرم تهيه كرد. اين نمايشگاه تا پايان ماه جاري براي بازديد عموم داير است.
تئاتر فرهنگ شهروندي
براي دانش آموزان كرجي تئاترهايي با موضوع فرهنگ شهروندي اجرا مي شود. اين تئاتر ها با هدف نهادينه كردن وظايف شهروندي برگزار مي شود. تا كنون هزار جلد كتاب با موضوع هاي اجتماعي، فرهنگي و مذهبي نيز بين دانش آموزان توزيع شده است. گروه هاي تئاتر معاونت فرهنگي اجتماعي شهرداري كرج با ايجاد فضاي شاد در مدارس به دانش آموزان در زمينه هاي فضاي سبز، بازيافت زباله، آتش نشاني  وخدمات ايمني آموزش مي دهند. تا كنون 60 تئاتر در مدارس اجرا شده است و اين برنامه تا پايان سال تحصيلي تداوم خواهد داشت.
]]>
<IMAGE>/1386/860220/news/000861.jpg</IMAGE>
<![CDATA[
زعفران 2ميليون توماني
قيمت هر كيلو زعفران با 7 برابر افزايش درمقايسه با فروردين ماه سال گذشته به بيش از 2 ميليون تومان رسيد. احتكار زعفران،  عرضه زعفران تقلبي در بازار وصادرات فله اي اين محصول ازمهمترين دلايل افزايش چشمگير قيمت زعفران در طول يكسال گذشته بوده است. فقط در چند روز گذشته سازمان استاندارد خراسان، از صادرات 800 كيلو زعفران تقلبي با آرم استاندارد جلوگيري كرد. بنا بر نظر كارشناسان، افزايش قيمت زعفران موجب ازدست رفتن بازارهاي ايران وايجاد بسترمناسب براي حضور رقباي جديد مانند افغانستان و در نتيجه حذف و نابودي صادر كنندگان اصلي زعفران از بازارهاي بين المللي خواهد شد. درصورت جلوگيري از صادرات فله اي زعفران، اين محصول با برند ايران و با بسته بندي مناسب به بازارهاي جهاني صادر خواهد شد.
حذف قليان
رئيس شوراي سلامت قم گفت: قليان ها از سفره خانه هاي سنتي و قهوه خانه ها در اين استان جمع آوري خواهد شد. وي با اشاره به اينكه برخي از سفره خانه هاي سنتي و قهوه خانه ها تبديل  به  محل تجمع افراد ناسالم براي استفاده از قليان و مواد دخاني شده گفت: اطلاع رساني از مضرات اين پديده ناهنجار كه به سلامت شهروندان لطمه وارد مي كند، از شيوع  آن در جامعه جلوگيري خواهد كرد.
دفن غير اصولي زباله
 70  درصد زباله  هاي  جمع آوري  شده  در ياسوج  غير اصولي  دفن  مي  شود.  سرپرست  اداره  كل  محيط زيست  استان كهگيلويه  و بوير احمد با بيان  اينكه   40 درصد زباله  هاي  شهر ياسوج  جمع آوري  نمي  شوند گفت:  بي  توجهي  به  دفن  و رهاسازي  زباله ، خطرات  زيست  محيطي  را در شهر ياسوج  درپي  دارد . به گفته وي روزانه  270 تن زباله دراين استان ،توليد مي  شود.]]>
</TEXT>
</DOC>
<DOC>
<DOCID>HAM2-860220-014</DOCID>
<DOCNO>HAM2-860220-014</DOCNO>
<ORIGINALFILE>/1386/860220/news/_akhar.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازار
درخشش برچسب قيمت خودرو هاي خارجي]]>
</TITLE>
<TEXT>
<IMAGE>/1386/860220/news/000873.jpg</IMAGE>
<![CDATA[
در مقابل برچسب رنگ و رو رفته و آفتاب خورده قيمت  خودرو هاي داخلي، برچسب نو و براق قيمت خودرو هاي خارجي روي شيشه نمايشگاه ها خودنمايي مي كند كه اين تفاوت آشكار و با معني هيچ ارتباطي با تفاوت كلاس خودرو ها ندارد. هر بيننده اي با اندكي دقت متوجه مي شود كه نرخ خودرو هاي داخلي چند ماهي است كه تفاوت آنچناني نداشته و در مقابل اين ثبات، قيمت خودرو هاي خارجي هر چند هفته كاهش يافته و بايد قيمت ها و برچسب هاي جديد جايگزين برچسب هاي قديمي شود. نگاهي به ستون قيمت كف بازارخودرو هاي خارجي نشان مي دهد، در سه سال گذشته قيمت ها به دلايل گوناگون تا 50 درصد كاهش يافته است. گويا در سال گذشته 20 درصد خودرو هاي خارجي نيز روي دست نمايشگاه داران مانده است. مطابق آمار ها به طور معمول حدود 70 درصد شهروندان، خودرو هاي 3 تا 16 ميليون توماني، 20درصد، خودرو هاي 16تا 25ميليون توماني، 8 درصد، خودرو هاي 25تا 50 ميليون توماني و 2درصد نيز خودرو هاي 50ميليون توماني به بالا خريداري مي كنند. همچنين به گفته رييس اتحاديه نمايشگاه داران خودرو، روند كاهش قيمت خودرو هاي خارجي همچنان ادامه خواهد داشت.]]>
</TEXT>
</DOC>
<DOC>
<DOCID>HAM2-860220-015</DOCID>
<DOCNO>HAM2-860220-015</DOCNO>
<ORIGINALFILE>/1386/860220/news/_akhar.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نظر شما
جراحي پلاستيك]]>
</TITLE>
<TEXT>
<IMAGE>/1386/860220/news/000879.jpg</IMAGE>
<![CDATA[
مركز تحقيقات و مطالعات رسانه اي
در تاريخ 15تا 18 ارديبهشت  ماه امسال از 1200 نفر از مردم تهران درباره جراحي پلاستيك به صورت تلفني نظرسنجي شد. نتايج نشان مي دهد كه53 درصد از پاسخگويان با جراحي پلاستيك مخالف اند، 28 درصد در صورت لزوم و 19 درصد با آن موافقند. زيبايي، دليل اكثر پاسخگوياني است كه با جراحي پلاستيك موافقند(66 درصد)و ديگران(34 درصد)رفع نواقص جسمي  را دليل موافقت خود با جراحي پلاستيك عنوان كردند. در پاسخ به اين پرسش: چرا بعضي ها جراحي پلاستيك مي كنند؟ 56 درصد از پاسخگويان در پي زيبايي بيشتر بودن، 14درصد چشم و هم چشمي12، درصد تبعيت از مد، 11 درصد كسب اعتماد به نفس بيشتر و 1 درصد ازدواج مناسب تر را اعلام كردند. 6 درصد از پاسخگويان هم نمي دانستند چرا ديگران جراحي پلاستيك مي كنند. همان طور كه گفته شد اكثريت پاسخگويان با جراحي پلاستيك مخالف بودند. دلايل مخالفت ايشان در نمودار زير نشان داده شده است:
اين نظرسنجي ها ادامه دارد. ممكن است در روزهاي آينده، پژوهشگران مركز مطالعات و تحقيقات رسانه اي همشهري، با تلفن شما هم تماس بگيرند.]]>
</TEXT>
</DOC>
<DOC>
<DOCID>HAM2-860220-016</DOCID>
<DOCNO>HAM2-860220-016</DOCNO>
<ORIGINALFILE>/1386/860220/news/_akhar.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[فرهنگسرا]]>
</TITLE>
<TEXT>
<![CDATA[دوره هاي خلاقيت و بازيافت
خانه فرهنگ قاسم آباد با هدف افزايش هوش و بهره وري كودكان، دوره هاي خلاقيت و بازيافت مواد را ويژه كودكان 4 تا 8 سال برگزار مي كند.اين دوره ها شامل آموزش ساخت وسايل با مواد دورريختني و غيرقابل استفاده است.علاقمندان براي ثبت نام مي توانند تا تاريخ 15 خرداد به نشاني: خيابان دماوند، خيابان امير كيايي(قاسم آباد)، بن بست قادرپناه، خانه فرهنگ قاسم آباد مراجعه كنند و براي كسب اطلاعات بيشتر با شماره تلفن 77551461 تماس بگيرند.
آموزش مهارت هاي زندگي
فرهنگسراي ولاء به منظور آشنايي افراد خانواده با وظايف خود و آموزش چگونگي برخورد با ديگران اقدام به برگزاري جلسات آموزش مهارت هاي زندگي كرده است.اين جلسات روزهاي شنبه هر هفته ساعت 16 برگزار مي گردد.علاقه مندان براي شركت در اين جلسات مي توانند به نشاني: شهرري، ميدان نماز، فرهنگسراي ولاء مراجعه كنند.
مشاوره تحصيلي
كانون بانوان فرهنگسراي خانواده به منظور ارائه راهكارهاي مناسب جهت تعيين رشته هاي دانشگاهي و دبيرستاني، راهنمايي هاي لازم براي يادگيري بهتر و... اقدام به برگزاري يك جلسه مشاوره تحصيلي رايگان كرده است.علاقه مندان براي دريافت راهكارهاي مناسب مي توانند امروز از ساعت 10 تا 12 به فرهنگسراي خانواده واقع در نارمك، ميدان هلال احمر، خيابان گلستان مراجعه كنند.]]>
</TEXT>
</DOC>
<DOC>
<DOCID>HAM2-860220-017</DOCID>
<DOCNO>HAM2-860220-017</DOCNO>
<ORIGINALFILE>/1386/860220/news/_akhar.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[مسابقه با جايزه]]>
</TITLE>
<TEXT>
<![CDATA[سفرهاي تفريحي
چنددرصدازسفرهاي درون شهري مردم تهران براي تفريح يااستفاده ازاماكن فرهنگي است؟
(پاسخ رادرصفحه17روزنامه امروزبيابيد)
a)ه10 درصد b)ه25 درصد
c)ه82 درصد d)ه18 درصد
نحوه شركت در مسابقه:شركت كنندگان بايد يكي از گزينه هاي a ,b ,c ,d را حداكثر تا ساعت 19 امروز به شماره 3000251(بدون پيش شماره)و دارندگان تلفن هاي تاليا و ايرانسل به شماره 09122029165 اس ام اس كنند. به حساب 12 نفر از افرادي كه پاسخ صحيح داده باشند(5 نفر از تهران، 5 نفر از شهرستان ها و 2 نفر از مشتركان سرويس sms خبري)جايزه نقدي واريز مي شود. شماره تلفن همراه برندگان در شماره بعدي روزنامه چاپ مي شود و همكاران ما به منظور دريافت شماره حساب بانكي با آنها تماس مي گيرند.
2 جايزه ويژه براي مشتركان sms خبري: اين مشتركان بايد در صورت شركت در مسابقه پس از تايپ گزينه صحيح، عبارت sms را درج و سپس ارسال كنند. گفتني است شانس مشتركان sms خبري، 10 برابر بيش از ساير شركت كنندگان است.
شماره تلفن برندگان مسابقه 81
]]>
<IMAGE>/1386/860220/news/000882.jpg</IMAGE>
</TEXT>
</DOC>
<DOC>
<DOCID>HAM2-860220-018</DOCID>
<DOCNO>HAM2-860220-018</DOCNO>
<ORIGINALFILE>/1386/860220/news/_bourse.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[مدير عامل شركت بورس:
تكليف اخراجي ها، هفته آينده مشخص مي شود]]>
</TITLE>
<TEXT>
<IMAGE>/1386/860220/news/000762.jpg</IMAGE>
<![CDATA[
حذف تابلوي چهارم
مديرعامل شركت بورس: پيشنهادي به شوراي بورس در باره تابلوي چهارم ارائه خواهد شد و در صورت تصميم اين شورا مبني بر حذف اين تابلو از بورس، از اين پس شركت هاي حاضر در تابلوي غيررسمي يا تابلوي چهارم در بازار خارج از بورس(otc)فعاليت خواهند كرد.
گروه بورس- مديرعامل شركت بورس اوراق بهادار از مشخص شدن وضعيت شركت هاي حاضر در تابلوي چهارم در هفته آينده خبر داد.
علي رحماني مديرعامل شركت بورس اوراق بهادار با اعلام اين خبر افزود: اوايل هفته آينده جلسه اي با مسئولين سازمان بورس و اوراق بهادار خواهيم داشت كه در آن جلسه وضعيت شركت هاي حاضر در تابلوي چهارم مشخص مي شود.
وي در پاسخ به اين پرسش كه چه تعداد از شركت هاي حاضر در اين تابلو از بورس اخراج خواهند شد گفت: براساس جلساتي كه تاكنون در اين زمينه داشته ايم بيشتر شركت هاي حاضر در تابلوي چهارم با بورس خداحافظي خواهند كرد و اين موضوع در جلسه هفته آينده مشخص خواهد شد.
وي در خصوص ادامه فعاليت تابلوي چهارم يا تابلوي غيررسمي بورس گفت: ادامه فعاليت اين تابلو به تصميم شوراي بورس بستگي دارد. بنابر اين اينكه از اين پس تابلوي چهارم در بورس وجود داشته باشد يا خير به مصوبه شوراي بورس نياز دارد.
به گفته رحماني شوراي بورس در جلسات آينده  در رابطه با ادامه فعاليت اين تابلو تصميم گيري خواهد كرد.
وي با تأكيد بر اين كه شركت هاي حاضر در تابلوي چهارم به بازار خارج از بورس منتقل مي شوند در باره ادامه فعاليت اين تابلو گفت: براساس نشستي كه اوايل هفته آينده برگزار مي شود امكان دارد بر تعداد شركت هاي تابلوي چهارم اضافه شود.
رحماني در پاسخ به اين سؤال كه آيا قرار است نماد شركت ايران خودرو به تابلوي اصلي منتقل شود گفت: خير، هيچ صحبتي در خصوص انتقال نماد اين شركت به تابلوي اصلي وجود ندارد و اين شركت همچنان معاملات خود را در تابلوي فرعي ادامه خواهد داد.
اين گزارش حاكي است، براساس تصميم شوراي بورس در اواسط سال گذشته نماد 89 شركت در دو مرحله به تابلوي چهارم يا تابلوي غيررسمي منتقل شد، عمده ترين دليل انتقال نام اين شركت ها به تابلوي چهارم شفاف نبودن اطلاعات مالي اين شركت ها، توقف طولاني مدت نماد و محدود بودن روند معاملات اين شركت ها ذكر شده است، براساس تصميم شوراي بورس به اين شركت ها 6 ماه(تا انتهاي سال 85)فرصت داده شد تا نسبت به اصلاح عملكرد خود در روند اطلاع رساني و وضعيت معاملات خود اقدام كنند اما براساس بررسي هاي سازمان بورس و اوراق بهادار در ابتداي سال جاري هيچ كدام از اين شركت ها نتوانستند خواسته هاي شورا و سازمان بورس را برآورده كنند، به اين ترتيب به نظر مي رسد كه در شرايط كنوني بيشتر شركت هاي حاضر در اين تابلو با بورس تهران خداحافظي كنند.
سيدعلي حسيني عضو هيأت مديره سازمان بورس و اوراق بهادار پيش از اين در باره وضعيت شركت هاي حاضر در تابلوي چهارم گفته بود: براساس بررسي هاي به عمل آمده هيچ كدام از شركت هاي حاضر در اين تابلو نتوانستند شرايط حضور دوباره خود را در بورس به دست آورند. به اين ترتيب به رغم مخالفت هاي گسترده اي كه توسط برخي از سهامداران در رابطه با انتقال نام 89 شركت به تابلوي چهارم وجود دارد ظرف روزهاي آتي بايد شاهد خروج اين شركت ها از تابلوي معاملات بورس باشيم. اين در حالي است كه از ابتداي سال جاري تاكنون مسئولين و سازمان بورس و اوراق بهادار در سكوت خبري به سر مي برند و سخنگوي سازمان بورس نيز حاضر به پاسخگويي در اين مورد نيست. در همين حال پس از انتقال اين شركت ها به تابلوي چهارم سازمان بورس و اوراق بهادار اوايل ارديبهشت ماه سال جاري در اقدامي غافلگيرانه نام 46شركت بورس را از تابلوي اصلي به تابلوي فرعي منتقل كرد.
بر همين اساس شركت بورس و اوراق بهادار با انتشار اطلاعيه اي اعلام كرد: طبقه بندي شركت هاي پذيرفته شده در بورس براساس معيارهاي تعيين شده بر طبق مصوبه شوراي بورس از قبيل اطلاع رساني، وضعيت معاملاتي، سودآوري، سرمايه و ميزان سهام شناور آزاد مورد بازنگري قرار گرفته است.]]>
</TEXT>
</DOC>
<DOC>
<DOCID>HAM2-860220-019</DOCID>
<DOCNO>HAM2-860220-019</DOCNO>
<ORIGINALFILE>/1386/860220/news/_bourse.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[تشكيل صف هاي خريد براي سهام ايران خودرو]]>
</TITLE>
<TEXT>
<IMAGE>/1386/860220/news/000810.jpg</IMAGE>
<![CDATA[
گروه بورس- سهامداران بورس تهران در مبادلات روز گذشته براي خريد سهام ايران خودرو صف بستند.
مبادلات روز گذشته بورس تهران در حالي پيگيري شد كه سهامداران براي خريد سهام ايران خودرو صفي معادل 6 ميليون و 300 هزار سهم تشكيل دادند. ديروز در مجموع 802 تقاضا براي خريد سهام شركت ايران خودرو در كارگزاري ها به ثبت رسيد.
شركت ايران خودرو به دليل كاهش ميزان سود و همچنين انتقال از تابلوي اصلي بورس به تابلوي فرعي پس از بازگشايي نماد در روز دوشنبه منجر به افت شديد شاخص شده بود.
ديروز همچنين شركت ليزينگ ايران براي اولين بار در سال جاري در جدول تقاضاي بازار جاي گرفت، سهامداران بورس تهران در دادوستدهاي ديروز 131تقاضا براي خريد يك ميليون و 300 هزار سهم ليزينگ ايران در كارگزاري ها به ثبت رساندند.
بانك پارسيان نيز در داد و ستدهاي ديروز با صفي معادل 9 ميليون سهم روبه رو شد، حجم دستور خريدها براي سهام پارسيان ديروز به هزار تقاضا رسيد. اين شركت ديروز همچنين موضوع تعيين اعضاي هيات مديره و مديرعامل خود كه به تاييد بانك مركزي رسيده اند را به اطلاع سازمان بورس و سهامداران رساند.
اين گزارش حاكي است: صف هاي خريد سهام شركت ملي صنايع مس ايران با 285تقاضا به 6/6 ميليون سهم رسيد. شركت هاي باما و فرآوري مواد معدني نيز كه پس از بازگشايي نماد در جدول تقاضاي بازار جاي گرفته اند همچنان موقعيت خود را در اين جدول حفظ كردند.
شركت هاي ماشين سازي اراك، دارويي امين و كيميدارو نيز از جمله سهامي بودند كه با صف هاي خريد سهامداران مواجه شدند.]]>
</TEXT>
</DOC>
<DOC>
<DOCID>HAM2-860220-020</DOCID>
<DOCNO>HAM2-860220-020</DOCNO>
<ORIGINALFILE>/1386/860220/news/_bourse.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[5 /2 درصد از سهام سرمايه گذاري ساختمان، فروخته شد]]>
</TITLE>
<TEXT>
<![CDATA[گروه بورس- در دادوستدهاي روز گذشته 58/2 درصد از سهام شركت سرمايه گذاري ساختمان توسط سهامداران اين شركت واگذار شد.
بر اساس اين گزارش، در دادوستدهاي ديروز صندوق بازنشستگي وظيفه از كارافتادگي و پس انداز بانك ها 13 ميليون و نهصد هزار سهم شركت سرمايه گذاري ساختمان معادل 58/1 درصد از سهام اين شركت را به صورت عمده در تالار فرعي بورس به فروش رساند.
همچنين شركت سرمايه گذاري صندوق بازنشستگي كاركنان بانك ها نيز يك درصد از سهام اين شركت معادل 8/8 ميليون سهم سرمايه گذاري ساختمان را واگذار كرد.
اين گزارش حاكي است، در دادوستدهاي روز گذشته بار ديگر شركت ملي صنايع مس ايران عنوان پرطرفدارترين سهام بورس را از آن خود كرد. سهامداران بورس تهران ديروز 11 ميليون و 700 هزار سهم مس را به ارزش 60 هزار ميليون ريال خريداري كردند. اين تعداد سهام توسط 196 نفر خريداري شد. پس از مس، شركت هاي چادرملو و تكنوتار هركدام با 92 و 620 خريدار رتبه هاي بعدي جدول معاملات را از آن خود كردند.]]>
</TEXT>
</DOC>
<DOC>
<DOCID>HAM2-860220-021</DOCID>
<DOCNO>HAM2-860220-021</DOCNO>
<ORIGINALFILE>/1386/860220/news/_bourse.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[صعود شاخص در آخر هفته]]>
</TITLE>
<TEXT>
<![CDATA[گروه بورس - شاخص كل بورس تهران در مبادلات ديروز رشد كرد.
ديروز شاخص كل بورس تهران با 8/4 واحد افزايش به 9 هزار و 580 رسيد. شاخص هاي بازده بازار و صنعت نيز هر كدام به ترتيب با 15 و 6/2 واحد رشد به كار خود پايان دادند. شاخص واسطه گري هاي مالي نيز 43پله صعود كرد. در داد و ستدهاي ديروز بار ديگر شركت ملي صنايع مس ايران بيشترين نقش را در افزايش شاخص داشت به طوري كه عملكرد اين شركت منجر به صعود شاخص تا سقف 5/14 واحد شد، پس از شركت مس، بانك پارسيان با 5/1 واحد تاثير مثبت بر شاخص در جايگاه بعدي قرار گرفت. اين گزارش حاكي است، در معاملات ديروز شركت  معدني و صنعتي چادرملو بيشترين نقش را در نزول شاخص داشت و در مجموع شاخص بورس را 5 واحد پايين كشيد. پس از چادرملو شركت هاي فولاد مباركه اصفهان، سايپا و پتروشيمي اصفهان در مجموع 4 واحد شاخص را كاهش دادند.]]>
</TEXT>
</DOC>
<DOC>
<DOCID>HAM2-860220-022</DOCID>
<DOCNO>HAM2-860220-022</DOCNO>
<ORIGINALFILE>/1386/860220/news/_bourse.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[با آغاز واگذاري 7 شركت
زنگ خصوصي سازي در وزارت جهاد كشاورزي به صدا درآمد]]>
</TITLE>
<TEXT>
<IMAGE>/1386/860220/news/000765.jpg</IMAGE>
<![CDATA[
مهر: معاون سازمان خصوصي سازي از واگذاري سهام 7 شركت وزارت جهاد كشاورزي خبر داد.
اسماعيل غلامي گفت: در حال حاضر 4 شركت از شركت هاي مذكور تعيين تكليف شده و در مرحله قيمت گذاري قرار دارند و 3شركت ديگر با برخي مشكلات نظير اصلاح ساختار مواجه هستند كه پس از رفع آنها واگذار خواهند شد.
وي با بيان اينكه در حال حاضر 7 شركت وابسته به وزارت جهاد كشاورزي داراي مصوبه واگذاري از هيأت دولت هستند، گفت: بقيه شركت هاي قابل واگذاري وزارت جهاد كشاورزي هنوز مصوبه واگذاري از هيأت دولت را دريافت نكرده اند.
اسماعيل غلامي با تأكيد بر اينكه در حال حاضر 4شركت از شركت هاي مذكور تعيين تكليف شده و در مرحله قيمت گذاري است، تصريح كرد: سه شركت ديگر با برخي مشكلات نظير اصلاح ساختار مواجه هستند كه پس از رفع آنها واگذار خواهند شد.
وي شركت كشت و صنعت جيرفت، كشت و صنعت شهيد بهشتي، كشت و صنعت نيشكر هفت تپه، كشت و صنعت شهيد رجايي، فرآورده هاي گوشتي زياران، الله آباد و مجتمع صنعتي گوشت پارس را 7 شركت وزارت جهاد كشاورزي نام برد كه تا پايان سال جاري سهام آنها به بخش خصوصي واگذار خواهد شد. وي افزود: طي نشستي ميان سازمان خصوصي سازي و وزارت جهاد كشاورزي چگونگي رفع مشكلات بقيه شركت هاي وابسته به وزارت جهاد كشاورزي مشمول واگذاري ها مطرح و راه حل هاي آن عنوان شد.
عضو هيأت عامل سازمان خصوصي سازي با بيان اينكه قرار است شركت كشت و صنعت شهيد رجايي به عنوان رد ديون به آستان قدس رضوي واگذار شود، اظهار داشت: شركت فرآورده هاي گوشتي زياران نيز در مراحل مقدماتي واگذاري است و مجتمع صنعتي گوشت پارس نيز در حال گذراندن مراحل كارشناسي است.
واگذاري 143 ميليون سهم
در همين حال معاون واگذاري سهام سازمان خصوصي سازي در گفت وگو با ايسنا از واگذاري 143ميليون سهم از ابتداي سال جاري تاكنون خبر داد. سيدمهدي عقدايي در گزارشي از عملكرد 45 روزه سازمان خصوصي سازي اعلام كرد: سازمان خصوصي سازي به طور اصالتي و وكالتي در اين مدت، تعداد 143 ميليون و 521 هزار سهم دولتي به ارزش 456 ميليارد و 826ميليون ريال را در تالارهاي بورس اوراق بهادار و نيز از طريق مزايده واگذار كرد.
وي افزود: از اين مقدار سهام تعداد 36 هزار سهم به ارزش يك ميليارد و 456 ميليون ريال به وكالت از سوي شركت مادر تخصصي ساتكاب، تعداد 137 ميليون سهم به ارزش 440 ميليارد ريال به وكالت از سوي شركت مادر تخصصي سازمان توسعه و نوسازي معادن و صنايع معدني ايران و نيز تعداد يك ميليون و 984 هزار سهم به ارزش 8ميليارد و 838 ميليون ريال به وكالت از سوي شركت مادر تخصصي سازمان گسترش و نوسازي صنايع ايران توسط سازمان خصوصي سازي در مدت ياد شده به بخش غيردولتي فروخته شد. عضو هيأت عامل سازمان خصوصي  سازي گفت: سازمان خصوصي سازي به وكالت از خود نيز تعداد 3ميليون و 578 هزار سهم را به ارزش 6ميليارد و 432ميليون ريال در اختيار بخش خصوصي قرار داد.]]>
</TEXT>
</DOC>
<DOC>
<DOCID>HAM2-860220-023</DOCID>
<DOCNO>HAM2-860220-023</DOCNO>
<ORIGINALFILE>/1386/860220/news/_bourse.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[اولويت اصلاح ساختار شركت هاي بورس بر واگذاري سهام]]>
</TITLE>
<TEXT>
<![CDATA[گروه بورس- براي واگذاري سهام شركت ها بايد بازارها اصلاح شود و اصلاح ساختارها، مقدم بر واگذاري سهام است.
به گزارش سايت رسمي سازمان بورس، علي صالح آبادي رئيس سازمان بورس و اوراق بهادار با اعلام اين مطلب افزود: اگر شركتي قرار است به مردم واگذار شود، وضعيت بازار آن شركت و هدفمند كردن يارانه ها نيز بايد مشخص شود.
صالح آبادي افزود: بايد مشخص شود كه پس از واگذاري شركت هاي دولتي باز هم يارانه ها به مردم تعلق مي گيرد يا خير؟
وي تصريح كرد: بايد به طور صحيح و روشن به مردم اعلام شود كه برنامه آينده شركت ها براي مواد اوليه و سوخت و موارد ديگر چگونه خواهد بود تا سرمايه گذاران با آگاهي كامل از آينده شركت يا صنعت تصميم گيري كنند. رئيس سازمان بورس و اوراق بهادار تأكيد كرد: زماني كه اصل 44 مطرح مي شود همه به آخرين مرحله يعني واگذاري سهام نگاه مي كنند در حالي كه ابتدا بايد به اصلاح ساختارها توجه كرد.
وي همچنين آمادگي كامل سازمان بورس و اوراق بهادار را براي عرضه سهام شركت هاي دولتي و اجراي سياست هاي اصل 44 قانون اساسي اعلام كرد.
او درباره تحقق بودجه 7هزار ميليارد توماني دولت گفت: از اين مبلغ، 4 هزار ميليارد بابت رد ديون دولت به صندوق هاست و نيازي به تقاضا ندارد و براي تحقق 3هزار ميليارد تومان ديگر مشكل خاصي وجود ندارد، زيرا در سال 1385 ارزش معاملات بورس اوراق بهادار، 6هزار ميليارد تومان بوده است.
وي خاطرنشان كرد: در لايحه خصوصي سازي كه دولت آن را تهيه كرده است، بحث اصلاح بازارها و ساختارها مطرح شده است و واگذاري شركت هايي كه حالت آنها به بازار رقابتي نزديك تر است بر شركت هايي كه حالت انحصاري دارند اولويت دارد و تصويب اين لايحه گام بزرگي در جهت خصوصي سازي است.
صالح آبادي با اشاره به استقبال خوب مردم از عرضه سهام شركت هاي ملي صنايع مس ايران و فولاد مباركه اصفهان كه در سال 1385 انجام شد بحث قيمت را يكي از نكات اثرگذار در رغبت سرمايه گذاران توصيف كرد و افزود: براي حل مشكل تقاضا در بازار سرمايه بايد از خدمات شركت هاي تأمين سرمايه استفاده كرد كه نهاد جديدي است و در تقويت جنبه تقاضا اثر بسيار مهمي دارد.
وي قيمت گذاري اوراق بهادار را يك امر تخصصي و پيچيده توصيف كرد و گفت: يكي از تخصص هاي شركت هاي تأمين سرمايه قيمت گذاري اوراق بهادار است، نه اينكه قيمت دستوري به آنها داده شود و اگر سهام به فروش نرفت، شركتي كه قيمت را اعلام كرده است موظف به خريد آن مي شود.]]>
</TEXT>
</DOC>
<DOC>
<DOCID>HAM2-860220-024</DOCID>
<DOCNO>HAM2-860220-024</DOCNO>
<ORIGINALFILE>/1386/860220/news/_bourse.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[تأثيرگذار ي كاهش نرخ سود بر بازدهي سهام بانك   هاي خصوصي]]>
</TITLE>
<TEXT>
<![CDATA[مهر: كاهش سود بانك هاي خصوصي در بازده سهام آنها در بورس تأثير دارد.
عباس هشي، عضو انجمن حسابداران خبره ايران در خصوص كاهش نرخ سود بانكي و تأثير آن بر وضعيت سهام بانك هاي خصوصي در بورس گفت: بانك، يك واحد اقتصادي است كه در قبال پول دريافتي از مردم، از محل سپرده ها تسهيلات در اختيار متقاضيان قرار مي دهد. عباس هشي ضمن اشاره به منابع مالي بانك ها كه شامل سرمايه و پولي است كه به عنوان سپرده در اختيار دارند، تصريح كرد: اعطاي تسهيلات بانك ها در چارچوب عقود اسلامي است كه از بابت ارائه خدمات حق الوكاله دريافت مي كنند.
وي افزود: سودي كه بانك ها از محل ارائه تسهيلات كسب مي كنند، حتماً بايد بيشتر از سودي باشد كه به سپرده ها مي دهد، بنابراين هرگونه كاهش اجباري نرخ سود، بر نرخ تسهيلات اعطايي تأثير مي گذارد. به گفته وي سود و زيان بانك هاي دولتي به جيب دولت مي رود، زيرا صاحبان سرمايه بانك ها خود دولت است، اما انتظار مردم از سرمايه گذاري در بانك هاي خصوصي ايجاد درآمد و سوددهي است، بنابراين هر گونه كاهش سود اين بانك ها در بازده سهام آنها تأثير دارد. هشي گفت: معمولاً در تمام دنيا سهامدار عمده بانك ها صاحبان صنايع هستند، بنابراين سهامدار عمده مانند سهامدار خرد مي تواند متضرر شود ولي از سوي ديگر براي واحد اقتصادي خود تسهيلات دريافت مي كند.
كارشناس مسائل اقتصادي با بيان اين كاهش نرخ سود تسهيلات مي تواند رانت ايجاد كند، افزود: با اين وجود الزامات قانوني و نظارتي بر نحوه تسهيلات دهي بانك ها و چگونگي به كارگيري آنها وجود دارد.]]>
</TEXT>
</DOC>
<DOC>
<DOCID>HAM2-860220-025</DOCID>
<DOCNO>HAM2-860220-025</DOCNO>
<ORIGINALFILE>/1386/860220/news/_bourse.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[سهامداران چادرملو و گالوانيزه فجر سپاهان به مجمع مي روند]]>
</TITLE>
<TEXT>
<![CDATA[گروه بورس- شركت هاي معدني و صنعتي چادرملو و گالوانيزه فجر سپاهان سهامداران خود را به مجمع دعوت كردند.
بر اساس اين گزارش، مجمع عمومي عادي ساليانه شركت چادرملو به منظور تصويب صورت هاي مالي سال 85 و انتخاب اعضاي هيأت مديره ساعت 9 صبح روز چهارشنبه دوم خرداد ماه در باشگاه كاركنان بانك سپه در خيابان مطهري برگزار مي شود.
شركت گالوانيزه فجر سپاهان نيز با صدور اطلاعيه اي اعلام كرد، مجمع عمومي عادي سالانه شركت براي تصويب صورت هاي مالي در ساعت 10 صبح روز پنج شنبه 10 خرداد ماه در محل كارخانه شركت واقع در كاشان كيلومتر 14 جاده اردستان برگزار مي شود. اين گزارش حاكي است، شركت كاشي نيلو نيز دليل برگزار نشدن مجمع خود را در آذرماه سال گذشته دريافت نكردن مجوز افزايش سرمايه تا تاريخ برگزاري مجمع اعلام كرد.]]>
</TEXT>
</DOC>
<DOC>
<DOCID>HAM2-860220-026</DOCID>
<DOCNO>HAM2-860220-026</DOCNO>
<ORIGINALFILE>/1386/860220/news/_bourse.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[دوره آموزشي و رايگان آشنايي با مفاهيم اوليه بورس]]>
</TITLE>
<TEXT>
<![CDATA[گروه بورس- دوره آموزشي و رايگان آشنايي با اصول اوليه بورس در مركز همايش هاي مجموعه فرهنگي هنري تهران برگزار مي شود.
اين دوره ها از روز شنبه 22ارديبهشت و ادامه آن 29ارديبهشت از ساعت 16 تا 19 تشكيل مي شود. در اين دوره 6 ساعته كه با حضور كارشناسان و مدرسان سازمان مديريت پژوهش، توسعه و مطالعات اسلامي برگزار مي شود، درباره مفاهيم اوليه بازار سرمايه، خريد و فروش سهام، ابزارهاي مالي مورد استفاده در بورس، حقوق دارندگان اوراق بهادار و تابلوهاي بورس بحث خواهد شد. علاقه مندان مي توانند براي شركت در اين دوره ها با شماره هاي7-77641125 تماس بگيرند.]]>
</TEXT>
</DOC>
<DOC>
<DOCID>HAM2-860220-027</DOCID>
<DOCNO>HAM2-860220-027</DOCNO>
<ORIGINALFILE>/1386/860220/news/_bourse.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[افزايش شاخص سهام در بازارهاي امارات]]>
</TITLE>
<TEXT>
<![CDATA[ايسنا: شاخص سهام در بازارهاي مالي دوبي و ابوظبي افزايش يافت.
براي سومين روز متوالي بازارهاي مالي امارات متحده عربي شاهد افزايش معاملات و افزايش نسبي شاخص ها بودند. در معاملات روز سه شنبه در بورس دوبي بيش از 425ميليون سهم به ارزش 5/1 ميليارد درهم دادوستد شد كه شاخص سهام در اين بورس بيش از 66صدم درصد افزايش يافت و شاخص كل سهام در بورس دوبي به 3هزار و 981 واحد رسيد. همچنين در معاملات روز سه شنبه در بورس ابوظبي بيش از 182 ميليون سهم به ارزش 606 ميليون درهم معامله شد كه شاخص سهام در بازار مالي ابوظبي بيش از 42 صدم درصد افزايش يافت و شاخص كل به 3 هزار و 168 واحد رسيد.
از آغاز سال جاري تاكنون شاخص كل سهام در بازارهاي مالي امارات بيش از 76/1 درصد افزايش يافت.]]>
</TEXT>
</DOC>
<DOC>
<DOCID>HAM2-860220-028</DOCID>
<DOCNO>HAM2-860220-028</DOCNO>
<ORIGINALFILE>/1386/860220/news/_bourse.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[بازگشايي نماد 3 شركت]]>
</TITLE>
<TEXT>
<![CDATA[ديروز نماد معاملاتي شركت هاي سرمايه گذاري سايپا و پارس سرام پس از اعلام پيش بيني سود هر سهم سال 86 و 85 و نماد معاملاتي شركت لنت ترمز ايران پس از افزايش سرمايه بازشد.]]>
</TEXT>
</DOC>
<DOC>
<DOCID>HAM2-860220-029</DOCID>
<DOCNO>HAM2-860220-029</DOCNO>
<ORIGINALFILE>/1386/860220/news/_diet.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[در گفت و گوي همشهري با كارشناسان نسبت به آن هشدار داده شد:
رواج آنژيوگرافي هاي بيهوده]]>
</TITLE>
<TEXT>
<IMAGE>/1386/860220/news/000780.jpg</IMAGE>
<![CDATA[
سميه شرافتي
هنوز چند روزي از اظهارنظر جنجالي دكتر ايرج فاضل درباره تبليغات پزشكان نگذشته بود كه رئيس جامعه جراحان، يك بار ديگر در حاشيه كنگره جامعه جراحان به نقطه حساس ديگري از مسائل بهداشت و درمان كشور دست گذاشت. هفته گذشته، فاضل از رواج افراط گونه آنژيوگرافي هاي قلبي خبر داد و گفت كه سالانه مبالغ زيادي صرف خريد تجهيزات مربوط به آن مي شود ولي آثاري مشهود از اقدامات عمومي براي پيشگيري از بيماري هاي قلبي و عروقي مشاهده نمي شود.
تقريبا همزمان با اشاره دكتر فاضل،  معاون سلامت وزارت بهداشت، درمان و آموزش پزشكي نيز بر ضرورت تدوين دستورالعمل و راهنماي انجام اقدامات درماني تهاجمي در بيماري هاي عروق كرونر تاكيد كرد و اعلام شد كه دكتر سيد مويد علويان با ارسال نامه اي  به  رئيس انجمن جراحان قلب ايران و رئيس انجمن قلب  و عروق ايران خواستار ارائه نظرات كارشناسي اين افراد در مورد نحوه  مديريت و كاربرد اقدامات درماني تهاجمي و استنت گذاري در بيماري هاي عروق كرونر در قالب راهنماي باليني شده است.
در حاليكه معاون وزير بهداشت و رئيس فرهنگستان علوم پزشكي از بالا رفتن آمار استفاده از روشهاي تهاجمي نظير آنژيوگرافي و وجود خطرات مختلف در اين روشها براي بيماران خبر دادند، دكتر محمد رضا محمد حسني، فوق تخصص قلب و دبير انجمن آترو اسكلروزيس ايران با اشاره به اينكه آنژيوگرافي يك اصطلاح كلي است كه مي تواند براي تشخيص بيماريهاي عروقي در هر ناحيه از بدن مورد استفاده قرار گيرد، به همشهري مي گويد: يك نوع از آنژيوگرافي مربوط به عروق قلب است بنابراين در مورد اين نوع آنژيو با توجه به حساسيت عروق كرونر ممكن است موارد زيادي از آنژيو كه پزشك انجام مي دهد با جواب طبيعي همراه باشد. وي در ادامه مي گويد: بر همين اساس اظهار نظر در مورد آنژيوگرافي بايد بر پايه آمار و اطلاعات دقيق باشد.
اين متخصص قلب با اشاره به اينكه بيماري هاي قلبي حجم بسيار بالايي دارند و بار درماني سنگيني را به جامعه تحميل مي كنند،  در ادامه مي گويد: در حال حاضر براي يك جمعيت 70 ميليوني در كشور فقط 1500 متخصص قلب وجود دارد اين درست است كه ما بايد بر اساس شرايط اقتصادي و اجتماعي هر كشوري كميته هايي را تشكيل دهيم كه در آنها براي پزشكان راهنماهاي تشخيصي و آماري تايين شود. جاي خالي اين اقدام در كشور ما خالي است ولي با توجه به محدوديت امكانات و تعداد كم پزشكان نمي توانيم به همين راحتي بگوييم كه بيشتر اعمال آنژيوگرافي در كشور بي مورد انجام مي شود.
فرمولهاي تاييد شده
به طور كلي در تمام دنيا انجام همه اقدامات تشخيصي و درماني براي بيمار بر اساس فرمولي كه در چهار كلاس طبقه بندي مي شود،  صورت مي گيرد. در كلاس يك اقدام درماني حتما بايد براي بيمار انجام شود، در كلاس دو بهتر است كه اقدام درماني انجام شود ولي اگر انجام نشود هم مانعي ندارد، در كلاس سه انجام ندادن اقدام درماني براي بيمار اولويت دارد و در كلاس چهار اقدام درماني نبايد به هيچ وجه صورت گيرد.
دكتر مسعود قاسمي،  رئيس انجمن قلب و عروق ايران در اين مورد مي گويد: بيماران كانديد براي عمل آنژيوگرافي بايد قبل از اين عمل تست هاي تشخيصي در جهت ضرورت يا عدم ضرورت آنژيو انجام دهند، يا اينكه تظاهرات باليني يا تغييرات آنزيمهاي قلبي يا نوار قلب آنها در شرايطي باشد كه پزشك آنژيو را ضروري بداند. بنابراين آنژيو فقط در شرايط خاص انجام مي شود و ضروري نيست.
وي در ادامه مي گويد: براي نمونه قبل از عمل آنژيو تعدادي از بيماران بايد تحت تست ورزش و يا اسكن تاليوم قرار گيرند اگر تست ورزش آنها مشكوك باشد يا اسكن تاليومشان مثبت باشد بيمار بايد حتما آنژيوگرافي شود.
دكتر قاسمي به مواردي كه بيمار با درد شديد در سينه مراجعه مي كند اشاره مي كند و ادامه مي دهد: در اين شرايط ما ديگر نمي توانيم از بيمار تست ورزش بگيريم و بايد سريعا او را آنژيوگرافي كنيم.
به گفته دكتر قاسمي در حال حاضر در دانشگاه هاي كشور تمام متخصصان قلب اين اصول را فراگرفته اند و اگر هم در هر قسمتي پزشكي كار اضافه اي براي بيمار انجام مي دهد بايد مورد سوال قرار گيرد. ولي به نظر مي رسد ارزيابي نحوه آنژيوگرافي بدون در نظر گرفتن اينكه پزشك متخصص قلب موظف به تصميم گيري نهايي براي آنژيوگرافي است كار درستي نيست.
اين يك روش استاندارد است
پزشكان همواره تاكيد مي كنند پيشگيري بهتر از درمان است و اين واقعيتي انكار ناپذير است. اين البته در صورتي است كه اوضاع بدتر نشده و حمله قلبي يا سكته مغزي روي نداده باشد.
بطور معمول داخل ديواره سرخرگ ها صاف و انعطاف پذير است كه امكان حركت جريان خون را به راحتي فراهم مي كند. اما گاهي با گذشت زمان تجمع باقيمانده ذرات چربي در داخل ديواره رگ منجر به تشكيل يك پلاك عروقي مي شود.
زماني كه اين روند(كه آترواسكلروزيس نام دارد)دو سرخرگ كرونر را دربرگيرد، نتيجه بيماري عروق كرونر خواهد بود.
ادامه تشكيل اين رسوب باقيمانده هاي چربي در ديواره عروق،  باعث باريك تر شدن سرخرگ ها شده و جريان خون كاهش مي يابد.اين پلاك ها مي توانند جريان خون سرخرگي را به حدي كاهش دهند كه باعث آنژين يا حمله قلبي شوند.
براي جلوگيري از وقوع حمله قلبي ناشي از انسداد عروق امروزه روش هاي تشخيصي و كارآمدي وجود دارد. متخصصان قلب و عروق معتقدند كه يكي از مطمئن ترين روش ها براي تشخيص وجود گرفتگي در عروق كرونر آنژيوگرافي است. آنژيوگرافي يكي از اقدامات تهاجمي قلبي به شمار مي رود به اين صورت كه كاتتر يا لوله اي باريك از طريق سياهرگ يا سرخرگ هاي پا يا دست به سمت قلب هدايت شده و مستقيماً اندازه گيري ها و تصويربرداري هاي لازم را انجام مي دهد. همچنين در صورتي كه فردي دچار آنژين صدري، درد در ناحيه قفسه سينه، تنگي آئورت يا نارسايي قلبي كه علت آن مشخص نيست شده باشد معمولا متخصص قلب انجام عمل آنژيوگرافي را به او توصيه مي كند. به كمك آنژيوگرافي تعداد عروق كرونر مسدود شده، محل انسداد، و ميزان آن مشخص مي شود كه آگاهي از اين موارد به پزشك امكان مي دهد نحوه درمان را تعيين كند.
در ميان كشمكش ميان موافقان و مخالفان انجام روشهاي تهاجمي، در حال حاضر از يك سو مقالات جديدي منتشر شده است كه در نتايج پژوهش و مراقبت شش ساله50 مركز قلب در كانادا و آمريكا اعلام نمودند تفاوت معني داري در ميزان مرگ و مير و سكته قلبي و حمله مغزي بين دو گروه مورد مطالعه تحت درمان دارويي با درمان هاي تهاجمي كرونري وجود ندارد، از سوي ديگر نگراني هاي fda در مورد افزايش مرگ و مير بدنبال استفاده از استنت هاي آزادكننده دارو در مقايسه با عمل جراحي عروق كرونر ابراز شده است كه توسط نمايندگان پنج هزار جراح از سراسر جهان از طريق جامعه جراحان توراسيك آمريكا تاييد شده است.
احتمالا بر اساس همين نتايج است كه معاون وزارت بهداشت و درمان در مورد خطرات روشهاي تهاجمي درمان بيماري هاي عروق كرونر قلب هشدار داده است. اگرچه به نظر مي رسد آگاه سازي بيماران در اين زمينه نيز بايد مورد توجه قرار گيرد.]]>
</TEXT>
</DOC>
<DOC>
<DOCID>HAM2-860220-030</DOCID>
<DOCNO>HAM2-860220-030</DOCNO>
<ORIGINALFILE>/1386/860220/news/_diet.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[برگزاري پنجمين كنگره پزشكي ورزشي]]>
</TITLE>
<TEXT>
<![CDATA[پنجمين كنگره پزشكي ورزشي كشور توسط فدراسيون پزشكي ورزشي و از اول تا سوم خردادماه 86 برگزار خواهد شد. متقاضيان مي توانند به آدرس اينترنتي www.irasportmedicie.ir مراجعه نمايند.]]>
</TEXT>
</DOC>
<DOC>
<DOCID>HAM2-860220-031</DOCID>
<DOCNO>HAM2-860220-031</DOCNO>
<ORIGINALFILE>/1386/860220/news/_diet.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[كودكان و هشدار نسبت به مصرف تنقلات رنگي]]>
</TITLE>
<TEXT>
<IMAGE>/1386/860220/news/000777.jpg</IMAGE>
<![CDATA[
فرنوش صفوي فر
بسته هاي خوراكي و تنقلات، غذاهاي آماده و همه آن چيزهايي كه اين روزها مي شود از سوپرماركت ها خريد و خيلي زود و سريع خورد؛ هر كدام اينها ممكن است كودك شما را بيش فعال، پرخاشگر يا كم تمركز كند. اين يافته جديد محققان انگليسي در دانشگاه ساوت همپتون اين كشور است كه البته هنوز گزارش آن در يك نشريه علمي منتشر نشده است.
پيش از اين، محققان در همين دانشگاه، سعي كرده بودند اثر خوراكي هاي با رنگ مصنوعي را با اثر حذف اين خوراكي ها مقايسه كنند و نتيجه گيري آنها اين بود كه وقتي كودكان آبميوه با رنگ مصنوعي مي نوشند، بيشتر احتمال دارد كه بيش فعال شوند. بي بي سي گزارش داده است اين بار اين گروه تحقيقاتي، اثر اين رنگ هاي مصنوعي را مستقيما روي گروه هايي از بچه هاي 3 ساله و 8 ساله بررسي كرده اند. از جزئيات اين مطالعه، فعلا همين قدر مي دانيم كه مقدار رنگ مصرفي بچه ها به صورت معمول تخمين زده شده و همان به شكل آزمايشي به اين بچه ها داده شده است. نتيجه، تاييد مطالعه قبلي است، به اين ترتيب مي توان با اطمينان بالايي گفت وجود اين نوع رنگ ها مي تواند زمينه اختلالات رفتاري را، مانند بيش فعالي و پرخاشگري، به وجود آورد.
هنوز نتايج اين مطالعه از سوي مقامات رسمي انگلستان يا مقامات بين المللي تاييد يا رد نشده است. اداره استانداردهاي غذايي انگلستان اعلام كرده است قبل از پذيرفته شدن مقاله اين محققان در يك نشريه علمي معتبر، هيچ قضاوتي در مورد آن نخواهد كرد و طبعا هيچ تصميمي هم درباره ممنوع كردن استفاده از رنگ هاي مصنوعي در مواد غذايي گرفته نخواهد شد.
با اين حال محققان مستقل در انگلستان، با انتشار فهرست رنگ هاي مصنوعي خوراكي كه اين گروه تحقيقاتي روي آن كار كرده و زيان هاي آن را معرفي كرده، موافقند. آنها مي گويند درست است كه هنوز اين يافته ها در هيچ نشريه علمي چاپ نشده و اين يافته ها از سوي دانشمندان ديگر ارزيابي و صحت آن تاييد نشده، اما والدين مي توانند با حذف اين گونه خوراكي ها و نيز استفاده بيشتر از مواد غذايي و خوراكي هاي خانگي، سلامت رفتاري كودك خود را تا حد زيادي تامين كنند. به ويژه اين كه حذف اين خوراكي هاي رنگ شده، هيچ كمبودي در بچه ها ايجاد نمي كند، چون خوراكي هاي با رنگ مصنوعي، عموما ارزش تغذيه اي خاصي ندارند.
يك فايده مهم ديگر اين نوع تحقيقات آن است كه پدر و مادرها را تشويق مي كند به اين كه موقع خريد بسته هاي غذايي رنگارنگ، گاهي بسته را برگردانند و نگاهي هم به جدول اطلاعات تغذيه اي و نيز مواد تشكيل دهنده آن بيندازند. به اين ترتيب اولين قدم را براي نزديك شدن به يك برنامه غذايي سالم، براي خود و كودكانشان، برداشته اند.
]]>
<IMAGE>/1386/860220/news/000807.jpg</IMAGE>
<![CDATA[
اين فهرست رنگ هاي مصنوعي مجاز است كه هم اكنون در مواد غذايي گوناگون به كار مي رود و محققان به تازگي تحقيقات آن را تكميل كرده اند و پرونده آن را به اداره استاندارد غذايي و نيز محافل علمي جهان فرستاده اند. آنها مي گويند استفاده از اين رنگ ها مي تواند باعث بالا رفتن احتمال بيش فعالي، كم شدن حواس، پرخاشگري و نيز آلرژي غذايي در كودكان شود.]]>
</TEXT>
</DOC>
<DOC>
<DOCID>HAM2-860220-032</DOCID>
<DOCNO>HAM2-860220-032</DOCNO>
<ORIGINALFILE>/1386/860220/news/_diet.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[سلامت]]>
</TITLE>
<TEXT>
<![CDATA[ورود دسفرال خوراكي به بازار از هفته آينده
گروه سلامت- معاون اداري مالي سازمان انتقال خون به نقل از معاونت غذا و داروي وزارت بهداشت، درمان و علوم پزشكي كشور از ورود داروي خوراكي دسفرال از هفته آينده به بازار خبر داد.
دكتر پريدار در مراسم جشن روز جهاني تالاسمي كه در فرهنگسراي نياوران برگزار شد با اعلام اينكه پايان سال 85 به عنوان پايان خون جايگزين نامگذاري شد، خاطرنشان كرد: اكنون 100 درصد خون كشور را خون هاي اهدايي تشكيل مي دهد كه از اين مقدار بيشترين قسمت به بيماران تالاسمي اختصاص مي يابد.
وي با اشاره به بكارگيري روش اتوماسيون در مراحل تهيه خون از سال 85 گفت: اين روش كه هم اكنون در استان تهران در حال اجراست، ميزان خطا در نمونه هاي خوني را به ميزان قابل توجهي كاهش داده است.
پريدار افزود: تا پايان سال 86، 12 استان ديگر كشور به دستگاه هاي اتوماسيون آزمايش خون مجهز مي شوند و به اين صورت تا پايان سال 70 تا 75درصد خون كشور به اين روش در اختيار نيازمندان قرار مي گيرد.
معاون اداري مالي سازمان انتقال خون درخصوص بحث محصولات خوني كه از سال گذشته به عنوان عاملي براي بيماران مصرف كننده خون مطرح شد، ابراز كرد: در اين خصوص سال گذشته طرح صندوق حمايت از بيماراني كه دچار عوارض ناشي از مصرف خون آلوده مي شوند با يك فوريت به مجلس ارائه شد كه يك فوريت آن به تصويب رسيد و در حال حاضر در انتظار تصويب نهايي بسر مي برد.
وي همچنين در اين رابطه به طرح بيمه محصولات خوني اشاره كرد و گفت: اين طرح در حال حاضر در دستور كار مجلس شوراي اسلامي قرار دارد كه اميدواريم با تصويب آن، مشكلات بيماراني كه بر اثر استفاده از خونهاي احتمالا آلوده دچار عارضه شده اند كمتر شود.
در مراسم جشن روز جهاني تالاسمي رييس هيات مديره انجمن حمايت از بيماران تالاسمي با بيان اينكه پيشگيري از تولد نوزاد مبتلا به تالاسمي مهمترين ركن در مبارزه با اين بيماري است، گفت: اما با اين وجود بسياري از زوج هاي در شرف ازدواج اين موضوع را جدي نگرفته و در انجام آزمايشات ژنتيكي كوتاهي مي كنند.
وي با اشاره به اقدامات موثر انجام شده توسط انجمن در 17 سال گذشته تاكيد كرد: اما هنوز مشكل داريم چرا كه با وجود داروي دسفرال تزريقي، روند درمان بيماران به خوبي انجام نمي گيرد.
وزارت بهداشت فعاليت موسسات چاقي و لاغري را متوقف كند
ايسنا: نايب رييس كميسيون بهداشت و درمان مجلس شوراي اسلامي، متولي نظارت بر تبليغات و آگهي هاي پزشكي را وزارت بهداشت و معاونت هاي ذي ربط اين وزارتخانه دانست و گفت: مردم به دليل اعتماد به مطبوعات به مراكز تبليغ شده مراجعه مي كنند كه هيچ گونه بار علمي ندارند.
دكترعلي باغبانيان در گفت وگو با ايسنا، افزود: مراجعه كنندگان به اين مراكز با پرداخت هزينه هاي سنگين و استفاده از داروهاي تقلبي و غيراستاندارد سلامت خود را به خطر مي اندازند.
نماينده نطنز، قمصر و بادرود با اشاره به جلسه اي كه به همين منظور با مسئولان صدا و سيما براي كنترل بر تبليغ مواد غذايي مضر سلامت مثل نوشابه هاي گازدار قندي تشكيل شده بود، گفت: با وجود ادامه تبليغات ديده مي شود از آگهي ها و تبليغات گسترده  تا حدودي كاسته شده است.
او انگيزه هاي مادي و رفع مشكلات اقتصادي مجلات و روزنامه ها را يكي از عمده دلايل پذيرش اين گونه آگهي ها خواند و عنوان كرد: وزارت بهداشت و درمان با استناد به قوانين موضوعه مي تواند از چاپ و نشر آگهي هاي غيرقانوني موسسات غيرمجاز لاغري و چاقي، افزايش قد، انرژي و نور درماني را محدود و متوقف كند.
باغبانيان ادامه داد: از نظر قانوني در تبليغ داروها و خدمات پزشكي مجاز، مانعي وجود ندارد و اين منع قانوني شامل مراكز درماني غيرعلمي و بدون مجوز است.
او درباره استفاده از روش هاي درماني هم چون گياه درماني، آب درماني، روان درماني و غيره اظهار كرد: استفاده از چنين روش هايي بايد زير نظر پزشك و به عنوان درمان مكمل باشد، نه اينكه جايگزين درمان دارويي بيماران شود.
نايب رييس كميسيون بهداشت مجلس تاثير انرژي درماني را نسبي ارزيابي و عنوان كرد: استفاده از اين گونه روش ها جنبه تحقيقاتي و از بعد درماني جنبه تلقيني دارد. وي در پاسخ به اين سئوال كه چرا مضرات داروها همانند دخانيات تبليغ نمي شود، گفت: طبق قانون سازمان بهداشت جهاني و قوانين موضوعه كشوري، هر دارويي كه ساخته مي شود بايد با استفاده از بروشور، اطلاعات لازم درباره مضرات و موارد مصرف دارو در اختيار بيمار قرار گيرد و اين اصل از حقوق مسلم بيماران محسوب مي شود. وي با بيان اين كه بيش از 80 درصد داروها توسط پزشكان تجويز و كم تر از 20 درصد از آن ها نيازي به تجويز پزشك ندارند، تصريح كرد: به نظر مي رسد تبليغات دارويي توسط افراد عادي جايگاهي ندارد و شركت هاي داروسازي اين كار را توسط ويزيتورهاي خود(بازارياب)انجام مي دهند و اين نيز يكي ديگر از دلايلي است تا تبليغ دارو در نقاط مختلف دنيا مرسوم نباشد.
تنوع بيشتر در اشكال ويتامين هاي ث
موجود در داروخانه ها
گروه سلامت- قرص ويتامين ث با ويژگي هاي خاصي چون كاهش عوارض گوارشي و عوارض ناشي از وجود شيرين كننده ها دركشور توليد و درسطح داروخانه ها توزيع شد.
دكتر ناهيد رودباري مدير تحقيقات و توليد يك شركت داروسازي با اعلام اين كه قرص جويدني ويتامين ث در طعم هاي ميوه اي گيلاس، پرتقال، انگور، تمشك و كيوي وارد بازار دارويي كشور شد، گفت: هم اكنون ويتامين ث در اشكال مختلف قرص جويدني، پودر جوشان، آمپول،  قرص جوشان ويتامين ث در مقادير متفاوت وجود دارد. وي با اين توضيح كه در فرمولاسيون قرصهاي جويدني ويتامين ث براي كاهش طعم ترش ويتامين ث يا اسيد اسكوربيك از شيرين كننده هايي نظير شكر و يا سديم ساخارين استفاده مي شود، گفت: در تركيب قرص ويتامين ث از سديم اسكوربات استفاده شده كه علاوه بر كاهش طعم ترش و اسيدي آن، عوارض ناشي از وجود شيرين كننده ها از جمله چاقي را كاهش مي دهد. همچنين به علت كاهش خاصيت اسيدي از عوارض گوارشي هم كاسته شده است.
رودباري با اشاره به نقش ويتامين ث در درمان بيماريها گفت: اين ويتامين به علت اثر آنتي اكسيدان داراي اثر ضد سرطاني است و اين در حاليست كه نقش آن در پيشگيري از بروز بيماريهاي قلب و عروق نيز به اثبات رسيده است. به گفته كارشناسان مقادير بالاي ويتامين ث ايجاد مسموميت نمي كند اما مصرف بيش از 2000 ميلي گرم در روز باعث بروز اسهال، نفخ و يا درد معده مي شود.
خسارات كمبود پرستار، بدتر از عفونت بيمارستاني
مهر: پرستاران كشور تنها توانايي ارائه 30 درصد از ظرفيت خدمات رساني خود به بيماران را دارند و علت اين امر نيز، مربوط به كمبود نيروي انساني در بخش پرستاري است.
محمد شريفي مقدم در خصوص وجود عفونت بيمارستاني و راه شيوع آن از طريق كادر پزشكي، از جمله نيروي پرستاري در مراكز درماني، گفت: شكي نيست كه پرستاران نقش مهمي در كنترل و شيوع عفونت بيمارستاني بر عهده دارند كه به دليل انجام ندادن كار تحقيقاتي در اين زمينه، هنوز نمي توان به طور دقيق و مستند اعلام كرد كه چند درصد عفونت هاي بيمارستاني از اين طريق شيوع پيدا مي كند. وي در عين حال، خسارات ناشي از كمبود كادر پرستاري را ناگوارتر از عفونت بيمارستاني عنوان كرد و افزود: نمي توان از كنار مرگ هاي پنهان كه به دليل كمبود پرستار در مراكز درماني رخ مي دهد، بي اعتنا گذشت.]]>
</TEXT>
</DOC>
<DOC>
<DOCID>HAM2-860220-033</DOCID>
<DOCNO>HAM2-860220-033</DOCNO>
<ORIGINALFILE>/1386/860220/news/_diet.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[محققان: پيش از غذا سوپ و سالاد بخوريد]]>
</TITLE>
<TEXT>
<![CDATA[صدف كوه كن
اگر شما از آن دسته افرادي هستيد كه سالاد را در انتهاي غذاي خود مي خوريد بهتر است بدانيد كه دانشمندان به اين نتيجه رسيده اند كه خوردن يك كاسه سوپ كم كالري يا سالاد، پيش از شروع غذاي اصلي، برگ برنده اي براي كاهش وزن به شمار مي آيد.
به گزارش خبرگزاري رويترز، نتايج به دست آمده از بررسي 8 برنامه غذايي كاهش وزن محبوب در آمريكا كه مصرف كنندگان آنها تحت بررسي كلينيكي قرار گرفته اند به دست آمده است. اين تحقيقات كه در مجله خبري مصرف كنندگان به چاپ رسيده است، نشان مي دهد كه محققان نتايج حاصله را پس از 3، 6 و دوازده ماه به دست آورده اند و جالب است بدانيد كه براي اين بررسي حداقل 40 نفر از مصرف كنندگان هررژيم را تحت بررسي قرار داده اند.
البته در تمام اين بررسي ها، رژيم ولومتريك باربارارولز - متخصص تغذيه در آمريكا - در صدر قرار داشت. اين رژيم مصرف كنندگان را به خوردن غذاهاي كم كالري و پر كردن رژيم غذايي مصرف كنندگان با ميوه و سبزي تشويق مي كند.
نكته حائز توجه اين رژيم، اين است كه خوردن يك كاسه سوپ كم چربي يا سالاد، پيش از غذاي اصلي از اصول اين رژيم به شمار مي آيد.
البته اين استراتژي نويدبخش در ساير رژيم هاي مورد بررسي چندان آشكار نبود اما كاهش كالري دريافتي و افزايش مواد غذايي كم كالري نظير سبزي ها و ميوه ها كه احساس گرسنگي را مهار مي كنند در تمام آنها به چشم مي خورد.
جالب است بدانيد كه نكته ديگري كه در اين مجله به عنوان ارزش براي كاهش وزن مناسب مطرح شده بود، نقش مراقبين بهداشتي و كساني بود كه به پايش كاهش وزن افراد مي پردازند. اين مقاله به اين نكته نيز اشاره مي كند كه جلسات هفتگي كه به بررسي كاهش وزن در رژيم گيرنده ها مي پردازد در ايجاد انگيزه و پشتيباني از ايجاد تغيير در رژيم غذايي و تحرك افراد مفيد و موثر است.
در پايان اين گزارش نيز، برترين راهكارهاي كاهش وزن كه براساس تحقيقات و آمار و ارقام مركز ملي كنترل وزن در آمريكا به دست آمده بود، چنان كه پيروي كنندگان از آنها حداقل 5/13 كيلو وزن كم كرده بودند و اين كاهش وزن را حداقل يك سال حفظ كرده بودند، چنين برمي شمرد:
1 - حتماً صبحانه بخوريد و آن را وعده اصلي غذايي روزانه قرار دهيد.
2 - ورزش را شروع كنيد.
3 - برنامه غذايي تان را از مواد غذايي كم كالري و كم حجم با تعداد وعده هاي زياد انتخاب كنيد.
4 - طبق برنامه كاهش وزن تعيين شده پيش برويد.]]>
</TEXT>
</DOC>
<DOC>
<DOCID>HAM2-860220-034</DOCID>
<DOCNO>HAM2-860220-034</DOCNO>
<ORIGINALFILE>/1386/860220/news/_diet.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[سلامت در ايران]]>
</TITLE>
<TEXT>
<![CDATA[وزارت بهداشت، اقدامات درماني تهاجمي عروق كرونر را بررسي مي كند
معاون سلامت وزير بهداشت در نامه اي به رؤساي دو انجمن جراحان قلب ايران و قلب و عروق ايران، نظرات علمي و كارشناسي آنها را در خصوص اقدامات درماني تهاجمي بيماري هاي عروق كرونر در قالب دستورالعمل خواستار شد: نظر به تهاجمي بودن و خطرات جاني بالقوه اين مداخلات براي بيماران، به منظور مديريت بهينه منابع محدود كشور در مسيري كه بهترين اثربخشي و كمترين خطرات را براي بيماران به دنبال داشته باشد، مستدعي است نظرات علمي و كارشناسي خود را در مورد نحوه مديريت و كاربرد اقدامات درماني تهاجمي در بيماري هاي عروق كرونر در قالب دستورالعمل يا راهنماي باليني با همكاري اين معاونت ارائه كنيد.
عرضه داروي خوراكي ايراني تالاسمي
معاون غذا و داروي وزير بهداشت همزمان با روز جهاني تالاسمي از توليد داروي خوراكي تالاسمي در كشور خبر داد كه با عرضه آن از تابستان، بيماران تالاسمي از رنج تزريق آمپول رهايي مي يابند. دكتر ديناروند به ايسنا گفت: مرحله صنعتي توليد ماده مؤثر اين دارو به نام دسفرال زيركس با موفقيت به اتمام رسيده است. وي با بيان اين كه در حال حاضر چهار فراورده بيوتكنولوژي توليد داخل در بازار كشور عرضه و حتي به كشورهاي ديگر نيز صادر شده است تصريح كرد: پنج فرآورده ديگر در دست بررسي است كه ان شاء الله امسال وارد بازار مي شود و در اين خصوص كشور ما در خاورميانه رتبه خوبي كسب كرده است.
خسارات كمبود پرستار، بدتر از عفونت بيمارستاني
مهر: پرستاران كشور تنها توانايي ارائه 30 درصد از ظرفيت خدمات رساني خود به بيماران را دارند و علت اين امر نيز، مربوط به كمبود نيروي انساني در بخش پرستاري است. محمد شريفي مقدم خسارات ناشي از كمبود كادر پرستاري را ناگوارتر از عفونت بيمارستاني عنوان كرد و افزود: نمي توان از كنار مرگ هاي پنهان كه به دليل كمبود پرستار در مراكز درماني رخ مي دهد، بي اعتنا گذشت.]]>
</TEXT>
</DOC>
<DOC>
<DOCID>HAM2-860220-035</DOCID>
<DOCNO>HAM2-860220-035</DOCNO>
<ORIGINALFILE>/1386/860220/news/_diet.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[محققان مي گويند]]>
</TITLE>
<TEXT>
<![CDATA[ارتباط خشونت  در خانه و آسم
خشونت هاي خانگي با بروز بيماري تنفسي آسم ارتباط دارد. به نوشته روزنامه هندوستان تايمز، محققان دانشگاه هاروارد، با استفاده از يك پايگاه داده هاي بزرگ ملي از 92 هزار خانواده در هند كه خشونت خانگي در آنها بسيار رايج است، دريافتند زناني كه سال گذشته خشونت هاي خانگي را تجربه كرده اند 37 درصد بيشتر در معرض خطر ابتلا به آسم قرار دارند.
همچنين زناني كه خود تجربه خشونت هاي خانگي نداشتند، اما در محيط خانوادگي زندگي مي كردند كه زني در سال گذشته در آن مورد ضرب و شتم قرار گرفته بود، نسبت به زناني كه در چنين خانواده هايي زندگي نمي كردند 21 درصد بيشتر در معرض خطر ابتلا به آسم بودند.
اين تحقيق نشان داد، خطر ابتلا به آسم در كودكان اين خانواده ها هم شايع تر است. احتمالاً خشونت و ديگر استرس هاي رواني بر سيستم ايمني بدن و بروز التهاب تاثير منفي دارد و به اين ترتيب زمينه را براي بروز آسم فراهم مي كند.
همچنين در افرادي كه مورد خشونت قرار مي گيرند رفتارهاي خاصي مانند سيگار كشيدن بيشتر شايع است كه همين نيز آنها را مستعد آسم مي كند.
حركت افقي چشم به افزايش حافظه كمك مي كند
بر اساس يك تحقيق جديد، حركت افقي چشم به مدت 30 ثانيه مي تواند به افزايش حافظه كمك كند.
به گزارش روزنامه هندوستان تايمز، محققان دانشگاه متروپوليتن منچستر در انگليس دريافتند يادآوري مطالب مطالعه شده در افرادي كه حركت افقي چشم را انجام داده بودند، نسبت به آنهايي كه اين كار را نكرده بودند، به طور چشمگيري بيشتر است. همچنين اين داوطلبان در يادآوري رئوس مطالعه شده خطاي بسيار كمتري داشتند. به گفته محققان استفاده از چنين روشي به دانش آموزان و دانشجويان كمك مي كند تا بخش هاي مهم اطلاعات را براي آزمون هاي خود به خاطر آورند. نتايج اين تحقيقات در شماره اخير مجله مغز و ادراك به چاپ رسيده است.
ماسك براي تمام عمر كار نمي كند
ماسك هاي زيبايي صورت، در درازمدت تاثيري در طراوت و شفافيت پوست صورت ندارند.
اين تاكيد دكتر پريچهر كفايي، متخصص  پوست و مو و عضو هيات علمي دانشگاه علوم پزشكي شهيد صدوقي يزد، به خبرنگار ايسنا است كه  ماسك هاي زيبايي صورت را به دو گونه  شيميايي و گياهي تقسيم كرده  و اضافه كرده: استفاده از ماسك هاي زيبايي، از هر گروهي كه باشند، در جواني پوست،  كاهش چربي،  ضد جوش،  كاهش خشكي و كاهش چين و چروك پوست، اثر چنداني به صورت درازمدت ندارد.دكتر كفايي شيوه هاي كارآمدتر براي حفظ طراوت و شادابي پوست را به اين ترتيب برمي شمارد: استفاده از مرطوب كننده هاي مناسب پوست،  استفاده دائمي از ضد آفتاب ها بدون توجه به فصول مختلف سال و همچنين استفاده از شوينده هاي مناسب پوست.  مصرف ميوه ها و سبزيجات تازه، هم از ديد ايشان بهترين روش جهت شادابي و طراوت پوست محسوب مي شود.
چاق ها براي غربال گري سرطان مراجعه نمي كنند
پژوهشگران مي گويند زنان چاق كمتر از ساير زناني كه وزن طبيعي دارند، براي آزمايش هاي تشخيصي سرطان يا همان غربال گري مراجعه مي كنند. رويترز گزارش داده  است در مطالعه محققان دانشگاه نيوجرسي مشخص شده  است كمتر از نصف زناني كه اضافه وزن دارند، براي ماموگرافي يا پاپ اسمير مراجعه مي كنند؛ دو آزموني كه مي تواند براي تشخيص به موقع سرطان سينه و گردن رحم، مفيد باشد. اين دو، مهم ترين و شايع ترين سرطان هايي هستند كه زنان را درگير مي كنند.محققان در اين مطالعه تاكيد مي كنند زنان بعد از سن 40 سالگي بايد سالي يك بار براي ماموگرافي مراجعه كنند و سه سال بعد از شروع فعاليت جنسي نيز، هر سه سال يك بار آزمون پاپ اسمير را انجام دهند. اين موضوع براي خانم هايي كه اضافه وزن دارند، حياتي تر است كه اين مطالعه نشان  داده  است كه متاسفانه آنها به اندازه لازم آن را جدي نمي گيرند.اين مطالعه در آخرين شماره نشريه طب پيشگيري آمريكا چاپ شده  است.
تلويزيون بيشتر، كارنامه ضعيف تر
محققان مي گويند هرچه بچه ها ساعات بيشتري از روز را پاي تلويزيون بگذرانند، بيشتر احتمال دارد كه دچار افت تحصيلي شوند و در مدرسه مشكل پيدا كنند. رويترز گزارش داده  مطالعات محققان دانشگاه كلمبياي نيويورك نشان داده   است اين مشكلات از وقتي بروز مي كند كه بچه ها بيشتر از سه ساعت در روز را با تماشاي تلويزيون پر كنند. اين بچه ها تمركز كمتري سر كلاس دارند و وضع نمره ها و درس هاي شان از دانش آموزان ديگر عقب تر است. پيگيري اوضاع اين دانش آموزان از سن 14 سالگي تا 22 سالگي نشان مي دهد اين بچه ها سر كلاس بي حوصله و كسل تر از بقيه اند و شب ها هم حال انجام دادن تكاليف مدرسه را ندارند؛ ضمن اين كه احتمال اين كه اين بچه ها از وسط دوره دبيرستان، درس و مدرسه را رها كنند، بسيار بيشتر از بقيه هم سن و سال هاي شان است.
اين مطالعه در آخرين شماره نشريه پزشكي كودكان و نوجوانان منتشر شده  است.
استرس ها و درگيري هاي فكري در بروز كمردرد مؤثر است
زنان خانه داري كه در معرض استرس ها و درگيري هاي فكري روزانه هستند، دچار كمردرد مي شوند كه بهترين راه درمان آن ورزش است.
دكتر ابراهيم انتظاري متخصص فيزيوتراپي و دبير انجمن فيزيوتراپي در گفت وگو با ايسنا، با بيان اين كه در بعضي بيماري ها ورزش اهميت ويژه اي دارد، گفت: از ديد فيزيوتراپيست ها ورزش هاي دقيق و اصولي، از وقوع بيماري ها پيشگيري مي كند.
وي گفت: در برخي بيماري ها از جمله بيماري هايي كه بعد از عمل جراحي قلب پديد مي آيد و برخلاف تفكر عموم كه بعد از عمل جراحي قلب اين بيماران بايد به استراحت مطلق بپردازند، فيزيوتراپيست ها معتقد به فعاليت بيشتر بيمار هستند اما اين كار بايد با برنامه انجام شود.
دكتر انتظاري با بيان اين كه گاهي اوقات كارهاي مداوم و سبك هم مي توانند باعث كمردرد و گردن درد شوند، اذعان كرد: بسياري از اوقات درد گردن به صورت سردرد بروز مي كند و شايد مدت ها هم بيمار متوجه اين موضوع نشود بنابراين مي توان با تغيير وضعيت به دنبال كار ثابت، اين دردها را التيام بخشيد.
وي ادامه داد: تايپيست ها، راننده ها، زنان خانه دار و كارمندان بايد متناسب با كارهايشان هر چند ساعت يك بار تغيير وضعيت داده و به انجام نرمش  بپردازند. تمرينات اصولي مداوم هميشگي مانند مسواك زدن براي هر فرد روزانه واجب است. انتظاري، نيم ساعت پياده روي در روز را پايه خوبي براي ورزش عنوان و تصريح كرد: سرعت پياده روي نسبت به افراد مختلف بايد تغيير كرده و مؤثر مي باشد.
وي در پايان خاطرنشان كرد: طي تحقيقي كه در منطقه اي از تهران در سال 84 بر روي زنان شاغل و خانه دار انجام شد، در زنان خانه دار استرس هاي روزانه و اغتشاشات فكري و در زنان شاغل افزايش وزن شيوع بيشتري داشت كه هر دوي آنها بر روي كمردرد مؤثر مي باشند.]]>
</TEXT>
</DOC>
<DOC>
<DOCID>HAM2-860220-036</DOCID>
<DOCNO>HAM2-860220-036</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[سفير ايران در يونسكو منصوب شد]]>
</TITLE>
<TEXT>
<![CDATA[ايسنا: محمدمهدي زاهدي وزير علوم، تحقيقات و فناوري طي حكمي محمدرضا مجيدي را به عنوان سفير و نماينده دائم جمهوري اسلامي ايران در سازمان آموزش علمي و فرهنگي ملل متحد(يونسكو)منصوب كرد.
اين انتصاب با توجه به تصويب نامه هيات وزيران و تاييد رئيس جمهوري صورت گرفت. مجيدي پيش از اين مشاور وزير در حوزه علوم انساني و فرهنگي بود.]]>
</TEXT>
</DOC>
<DOC>
<DOCID>HAM2-860220-037</DOCID>
<DOCNO>HAM2-860220-037</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[شرايط ومقرارت جديد نام نويسي در مدارس اعلام شد
د]]>
</TITLE>
<TEXT>
<IMAGE>/1386/860220/news/000768.jpg</IMAGE>
<![CDATA[
علي اصغر محمدي- شروع فصل نام نويسي مدارس، همواره مسائل و مشكلات خاصي در پي دارد كه بارزترين آنها موضوع دريافت پول يا تعهد مالي از اولياي دانش آموزان است.
وزارت آموزش و پرورش با توجه به آغاز زمان نام نويسي دانش آموزان، براي رفع دغدغه هاي اوليا، با ارسال بخشنامه اي به سازمان هاي آموزش و پرورش، اخذ هرگونه وجه و يا ايجاد تعهد مالي تحت هر عنوان به استثناي وجه بيمه و بهاي كتاب درسي را خلاف قانون اعلام كرد.
البته وزير آموزش و پرورش سال گذشته اعلام كرد: از نگاه شرعي و قانوني نيز دريافت كمك اجباري به وزارت آموزش و پرورش مفهومي ندارد و با افرادي كه از والدين تقاضاي كمك ناخواسته دارند برخورد خواهد شد.
مشاور وزير آموزش و پرورش صبح ديروز در جمع خبرنگاران در اين باره گفت: دريافت هرگونه وجه يا تعهد مالي تحت هر عنوان به استثناي وجوه مربوط به بيمه، كتاب هاي درسي و طرح سنجش نوآموزان پايه اول دبستان هنگام  نام نويسي در مدارس دولتي ممنوع و جرم است و طبق اصل 30 قانون اساسي مديران واحدهاي آموزشي و اوليا بايد به اين امر نظارت كنند؛ چرا كه آموزش و پرورش بايد تحصيلات را به صورت رايگان تا دوره متوسطه به همه دانش آموزان ارائه كنند.
عباس رهي با بيان اين كه دستورالعمل نام نويسي سال تحصيلي87-86 ابلاغ شده است، افزود: در ايام  ژنام نويسي بازرسان ويژه آموزش و پرورش به صورت نامحسوس به اين مدارس سركشي مي ژكنند تا دريافت وجه و تخلفات اين مدارس را بررسي و به آموزش و پرورش گزارش دهند.
به گفته وي امسال همه دانش آموزان ميان پايه بدون حضور دانش آموز و اوليا  نام نويسي مي شوند. همچنين  نام نويسي در همه پايه هاي تحصيلي در مدارس دولتي بايد بدون برگزاري آزمون، مصاحبه، شرط معدل و نمره، تنها بر اساس محدوده جغرافيايي سكونت صورت  گيرد.
مديركل دفتر ارزيابي عملكرد و پاسخگويي به شكايات آموزش و پرورش اظهار داشت: الزام صرف هزينه سرانه دوره هاي تحصيلي در همان دوره و كنترل اين امر توسط بازرسان و توزيع همسان كادر تخصصي و امكانات در مناطق مختلف آموزش و پرورش به منظور اين كه اوليا اجباري براي  نام نويسي فرزندان خود در مناطقي دور از محل سكونت نداشته باشند، از ديگر موارد ذكر شده در اين دستورالعمل است.
وي با اعلام اين كه مدارس غيرانتفاعي، شاهد و استعدادهاي درخشان از اين بند مستثني هستند، اظهار كرد: امسال به طور جدي بر شهريه مصوب مدارس غيرانتفاعي توسط معاونت توسعه و مشاركت هاي مردمي آموزش و پرورش نظارت مي شود؛ چرا كه اخذ هرگونه وجه خارج از شهريه مصوب، غيرقانوني است.
آغاز نام نويسي پايه اول دبستان
رهي درباره آغاز  نام نويسي مقاطع مختلف تحصيلي، گفت:  نام نويسي پايه اول ابتدايي از نيمه دوم ارديبهشت شروع شد و ساير پايه هاي تحصيلي بعد از اعلام نتايج امتحانات و معمولاً در نيمه دوم تير ماه انجام مي شود.
مديركل دفتر ارزيابي عملكرد و پاسخگويي به شكايات آموزش و پرورش با اشاره به مشكل برخي دانش آموزان كه محل سكونت آنها در مرز 2 منطقه واقع است گفت: امسال تشخيص منطقه  نام نويسي دانش آموزان، بر عهده مسئول ستاد ثبت نام استان هاست. همچنين مديران مدارس موظف اند بخشي از ظرفيت مدرسه را براي دانش آموزاني كه در شهريور ماه نمره قبولي گرفته يا منزل مسكوني آنها تغيير مي كند، خالي بگذارند.
17 هزار تومان؛ سرانه دانش آموزي
وي ابلاغ دستورالعمل واضح و به موقع و نظارت مستقيم بر مدارس را از عوامل كاهش تخلفات  نام نويسي امسال در مدارس خواند و تأكيد كرد: لازمه پيشگيري از اخذ شهريه هاي غيرقانوني رفع كمبود تجهيزاتي مدارس و پرداخت به موقع كمك سرانه به آنهاست.
مديركل دفتر ارزيابي عملكرد و پاسخگويي به شكايات آموزش و پرورش سرانه هر دانش آموز را به طور متوسط را 17 هزار تومان عنوان كرد و گفت: امسال 4 ميليارد تومان كمك سرانه در اختيار مدارس تهران قرار گرفته است.
معافيت خانواده هاي محروم از پرداخت هزينه طرح سنجش
وي با اعلام اين كه مناطق محروم و روستايي از پرداخت مبلغ 2500 تومان در طرح سنجش نوآموزان سال اول دبستان، معاف هستند، افزود: حذف محدوديت منطقه اي براي  نام نويسي فرزندان ايثارگران، جانبازان و فرهنگيان اعم از شاغل يا بازنشسته، در نظر گرفتن محل كار علاوه بر محل سكونت به عنوان محدوده ثبت نام، الزام نصب دستورالعمل ثبت نام در معرض ديد دانش آموزان، الزام عزل و نصب مديران واحدهاي آموزشي تا پايان تير ماه و قبل از شروع سال تحصيلي از بندهاي جديد دستورالعمل  نام نويسي امسال است.
كلاس هاي فوق برنامه
رهي درباره زمان و نحوه برگزاري كلاس هاي فوق برنامه گفت: اين برنامه معمولاً در نيمه دوم مهر و اوايل آبان ماه بررسي مي شود؛ اما هيچ تعهدي قبل از  نام نويسي براي كلاس هاي فوق برنامه و هيچ اجباري براي دانش آموزان جهت  نام نويسي در اين كلاس ها وجود ندارد، علاوه بر اين ساعات اين كلاس ها جدا از ساعات درس رسمي باشد و سقف آن بايد بيش از ساعات رسمي در نظر گرفته نشود.
وي با اشاره به اين كه هزينه نام نويسي در كلاس هاي فوق برنامه براي دانش آموزان بي بضاعت بايد از طريق انجمن اوليا و مربيان پرداخت شود، در ادامه به روش نظارتي امسال دفتر ارزيابي عملكرد و پاسخگويي به شكايات آموزش و پرورش اشاره و اظهار كرد: تمركز نظارتي امسال به مدارس شهر تهران، مدارس مراكز استان ها و مدارس مشهور غيرانتفاعي قرار دارد و تعداد بازرسان با وجود 8 هزار ناظر رسمي و 1000 بازرس ويژه و غيرمحسوس به گونه اي است كه اين افراد هر روز در مدارسي كه سابقه تخلف داشته اند، حضور پيدا كنند.
شهريه آموزشگاه هاي آزاد
وي در ادامه به وضعيت اخذ شهريه در آموزشگاه هاي علمي آزاد اشاره و بيان كرد: متاسفانه به دليل اين كه مجوزهاي اين آموزشگاه ها از حوزه هاي مختلف مثل وزارتخانه هاي ارشاد، آموزش و پرورش و كار و امور اجتماعي ارائه مي شود، هنوز دستورالعمل مشخصي براي تعيين شهريه ثبت نام در آموزشگاه هاي علمي آزاد تصويب نشده است.
نظارت بر مدارس غيرانتفاعي
رهي، با تاكيد بر اين كه در شهر تهران نظارت بيشتري بر مدارس غيرانتفاعي اعمال مي ژشود، افزود: در سال گذشته 59 مدرسه غيرانتفاعي در شهر تهران نسبت به اخذ وجه خارج از چارچوب تعيين شده اقدام كرده بودند كه به استثناي 5 مدرسه كليه آنها نسبت به بازگرداندن وجوه دريافتي اقدام كردند و با اين پنج مدرسه نيز برخورد قانوني شد.
وي در پايان خاطرنشان كرد: تعداد بازرسان آموزش و پرورش در مدارس غيرانتفاعي به تعداد كافي است و حتي اين امكان وجود دارد كه اين بازرسان در مدارس داراي مشكل مراجعه مستمر داشته باشند.]]>
</TEXT>
</DOC>
<DOC>
<DOCID>HAM2-860220-038</DOCID>
<DOCNO>HAM2-860220-038</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[طرح غني سازي اوقات فراغت جوانان اجرا مي شود]]>
</TITLE>
<TEXT>
<IMAGE>/1386/860220/news/000771.jpg</IMAGE>
<![CDATA[
گروه اجتماعي - معاون رئيس جمهور و رئيس سازمان ملي جوانان گفت: طرح گفتگوي جوانان با هدف غني سازي اوقات فراغت در سال جاري اجرا مي شود.
حجت الاسلام والمسلمين محمدجواد حاج علي اكبري در نشست مديران نمايندگي هاي استاني سازمان ملي جوانان افزود: اين طرح به پيشنهاد رئيس جمهور در بيست و هشتمين جلسه شوراي عالي جوانان به عنوان يكي از برنامه هاي اوقات فراغت سال 86به تصويب رسيد.
وي همچنين از برگزاري جلسات گفتگوي جوانان با محوريت اساتيد مجرب خبر داد و افزود: به اين ترتيب جوانان درباره موضوعات مختلف بحث خواهند كرد و در پايان جمع بندي و نتيجه گيري مناسبي از موضوع نيز خواهند داشت.
دبير شوراي عالي جوانان تصريح كرد: در سال جاري علاوه بر برنامه هاي مصوب سال گذشته، برنامه هاي ديگري با عنوان فعاليت هاي فرهنگي و هنري و با تاكيد بر رويكرد ديني و استفاده از فضاي مجازي براي غني سازي اوقات فراغت جوانان به تصويب رسيده است.
حاج علي اكبري اجراي برنامه هاي اوقات فراغت، مانند هويت، ازدواج، توسعه مشاركت اجتماعي و سلامت جوانان را مبناي كار سازمان ملي جوانان در سال جاري اعلام كرد و افزود: در راستاي تحقق اين برنامه ها لازم است كه از تمامي ظرفيت هاي موجود اعم از مصوبات هيئت دولت، جلسات شوراي عالي جوانان و ستاد ملي ساماندهي امور جوانان بهره بگيريم.
معاون رئيس جمهوري و رئيس سازمان ملي جوانان به تشكيل ستاد ساماندهي امور جوانان در استان ها اشاره كرد و گفت: براساس مصوبات شوراي عالي جوانان شوراي برنامه ريزي استان موظف است كه برخي از جلسات خود را به بررسي امور جوانان استان اختصاص دهد. وي اظهار داشت: در اين راستا برنامه هاي مطرح شده در ستاد ساماندهي امور جوانان استان ها، براي تصويب به شوراي برنامه ريزي استان ارائه مي شود، علاوه بر اين كميسيون هاي شوراي عالي جوانان تجميع و در قالب كميسيون هاي تلفيقي با ستاد ملي ساماندهي امور جوانان ادغام مي شود.]]>
</TEXT>
</DOC>
<DOC>
<DOCID>HAM2-860220-039</DOCID>
<DOCNO>HAM2-860220-039</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[يك مقام قضايي خواستار شد:
دولت لايحه تحكيم خانواده را به مجلس ارائه كند]]>
</TITLE>
<TEXT>
<![CDATA[گروه اجتماعي - به رغم آنكه ماده 111قانون برنامه چهارم توسعه دولت را مكلف به ارائه لايحه تحكيم خانواده كرده، ليكن هنوز دولت اين وظيفه خود را انجام نداده است.
به گزارش روابط عمومي دادگستري كل خوزستان حاكي است، عباس جعفري دولت آبادي رييس كل دادگستري خوزستان با اشاره به رشد طلاق هاي توافقي كه جامعه، دستگاه قضايي را پاسخگوي آن مي داند گفت: دادگاههاي خانواده با معلول ها سر و كار دارند در حالي كه علل اصلي طلاق به ساختار اجتماعي، فرهنگي و اقتصادي جامعه مربوط است.
وي در نشست قضات محاكم افزود: مسائل خانواده در پنج حوزه اجرايي، تقنيني، قضايي، اجتماعي و حوزه سلامت قابل بحث است كه در حوزه قضايي با رويه هاي متعدد، وجود اختلاف سليقه ميان قضات محاكم خانواده، ارتباط نداشتن شوراهاي حل اختلاف با محاكم خانواده، سختي كار و كثرت آمار روبرو هستيم.
جعفري مهمترين وظيفه شوراهاي حل اختلاف را ايجاد سازش بين زوجين دانست و بررسي نحوه ارتباط ميان محاكم خانواده و شوراها را بسيار مهم اعلام كرد.
وي با اشاره به اين كه قوانين متعددي در حوزه خانواده وجود دارد كه در تشخيص ناسخ و منسوخ آن ميان قضات اختلاف نظر وجود دارد، تعارض بين ماده يك قانون حمايت خانواده و قانون آيين دادرسي مدني را نمونه آن دانست.
رئيس كل دادگستري خوزستان ادامه داد: به عنوان مثال امروز مشخص نيست كه دادگاههاي خانواده مقيد به تشريفات دادرسي هستند يا نه.
اين مقام مسئول مشكل ديگر را قوانيني نظير قانون نحوه اجراي محكوميت هاي مالي دانست كه بستر اجرايي در جامعه ندارند و گفت: در اين قانون به جاي اين كه سيستم كشف مال تقويت شود به بازداشت بدهكار از جمله زوج اقدام مي گردد كه اين امر عامل حاد شدن اختلاف در خانواده هاست.
وي حوزه سلامت روان را نيز از اختيار و وظايف دستگاه قضايي خارج دانست و گفت: اين در حالي است كه بيشترين فشار از كار نشدن در اين حوزه به قاضي و سيستم قضا وارد مي شود، به عنوان مثال مي توان به تاثير بيماري هاي رواني در طلاق اشاره كرد.
جعفري با تاكيد بر اينكه در كنار اين پنج حوزه، هدف مهمتري كه در قانون اساسي در اصل دهم به آن اشاره شده است، تحكيم خانواده مي باشد و تنها دادگاهي كه در نظام قضايي ايران و در قانون اساسي به اين مساله مربوط مي شود، دادگاه خانواده است و اين امر نشان از توجه نويسندگان قانون اساسي به اين هدف دارد و ارزيابي دادگاه نيز بايد با اين معيار صورت گيرد.
وي گفت: اين در حالي است كه دادگاههاي خانواده نسبت به محاكم ديگر از موقعيت بالايي برخوردار نيستند.
رئيس كل دادگستري خوزستان در همين ارتباط تنها راه حل معضلات خانواده را برنامه ريزي در اين حوزه ها و هماهنگي ميان آنها دانست و گفت: اگر دولت نخواهد در حوزه خانواده خوب كار كند و حوزه هاي فرهنگي و اجتماعي فعال نباشند، بي ترديد حوزه قضايي نيز راه به جايي نخواهد برد.]]>
</TEXT>
</DOC>
<DOC>
<DOCID>HAM2-860220-040</DOCID>
<DOCNO>HAM2-860220-040</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[شرايط تأسيس دبيرستان هاي دولتي رشته علوم و معارف اسلامي اعلام شد]]>
</TITLE>
<TEXT>
<![CDATA[گروه اجتماعي- شرايط تأسيس دبيرستان هاي دولتي رشته علوم و معارف اسلامي از سوي وزارت آموزش و پرورش اعلام شد.
براساس اين دستورالعمل، ادارات آموزش و پرورش در صورت داشتن فضا و امكانات كافي و نيروي انساني مرتبط با تشكيل كلاس هاي درس اين رشته مي توانند متقاضي تاسيس اين نوع دبيرستان باشند.
بر اين اساس، دبيرستان هاي متقاضي تشكيل كلاس   هاي رشته علوم و معارف اسلامي منحصرا داراي رشته علوم و معارف اسلامي خواهند بود و مجاز به ارائه ساير رشته ها نيستند. همچنين بايد داراي كتابخانه، قرائت خانه، كارگاه رايانه مجهز و امكانات سمعي و بصري باشند.
در اين دستورالعمل بر يك نوبته بودن فعاليت اين دبيرستان ها تاكيد شده است.
همچنين ادارات آموزش و پرورش كه دبيرستان دولتي رشته علوم و معارف اسلامي روزانه تاسيس كنند مجازند براي ادامه تحصيل دانش آموزان اين رشته كه شرايط تحصيل دوره روزانه را از دست مي دهند دوره بزرگسال اين رشته را ترجيحا در محل همان دبيرستان با رعايت اين دستورالعمل و ساير مقررات تشكيل دهند.
مديران اين دبيرستان ها علاوه بر احراز شرايط مديريت مدارس بايد داراي مدرك تحصيلي كارشناسي ارشد در رشته هاي مرتبط با علوم و معارف اسلامي از دانشگاه ها و مراكز آموزش عالي يا حدقل سطح سه حوزوي باشد كه با پيشنهاد اداره آموزش و پرورش مربوط و پس از تاييد رئيس سازمان آموزش و پرورش استان منصوب مي شوند.
سازمان آموزش و پرورش استان مي تواند ترتيبي اتخاذ كند تا نام نويسي دانش آموزان براي پايه اول از ميان فارغ التحصيلان دوره راهنمايي تحصيلي كه تمايل به ادامه تحصيل در اين رشته را دارند صورت پذيرد و ثبت نام دانش آموزان براي پايه دوم از دانش آموزان قبولي پايه اول دبيرستان كه ضوابط هدايت تحصيلي در رشته علوم و معارف اسلامي را كسب كرده اند انجام شود.]]>
</TEXT>
</DOC>
<DOC>
<DOCID>HAM2-860220-041</DOCID>
<DOCNO>HAM2-860220-041</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[رئيس ستاد توانمندسازي سكونتگاه هاي غيررسمي وزارت مسكن خبر داد
حاشيه نشيني 10 ميليون نفر در كشور]]>
</TITLE>
<TEXT>
<IMAGE>/1386/860220/news/000795.jpg</IMAGE>
<![CDATA[
گروه اجتماعي- هم اينك يك هفتم جمعيت كشور در سكونتگاه هاي غيررسمي زندگي مي كنند.
محمد حسين اژدري رئيس ستاد توانمندسازي سكونتگاه هاي غيررسمي وزارت مسكن و شهرسازي ديروز در نخستين نشست ستاد ملي توانمندسازي سكونتگاه هاي غيررسمي استان بوشهر با اعلام اين خبر افزود: سه چهارم جمعيت سكونتگاه هاي غيررسمي در كلان شهرها هستند.
وي اظهار داشت: چشم اندازها نشان دهنده دو برابر شدن جمعيت سكونتگاه هاي غيررسمي كشور در?? سال آينده است. اژدري، رشد جمعيت شهري، مهاجرت، كمبود شديد خدمات شهري در شهرهاي كوچك، مخاطرات زيست محيطي، ظرفيت مناسب اقتصادي كلان شهرها و زندگي بهتر را عمده دليل شكل گيري اسكان غيررسمي معرفي كرد.
به گزارش ايرنا، وي اظهار داشت: افزايش نسبت نسل دوم در اسكان غيررسمي با انتظارات بيشتر، عدالت اجتماعي و توسعه پايدار، ايجاد شكاف بين مردم در شهرها و حاشيه ها، مسايل اجتماعي و بهداشتي سرايت شده به تمام شهرها مهمترين چالش هاي موجود در زمينه اسكان هاي غيررسمي است.
رئيس ستاد توانمندسازي سكونتگاه هاي غيررسمي وزارت مسكن و شهرسازي افزود: ناديده گرفتن موضوع و اميد به اقدامات ساختاري كلان، اقدام موردي براي آوردن سكونتگاه هاي غيررسمي به داخل محدوده شهرها، اقدام موردي بنا به دلسوزي يا تهديد و فشار و پاك كردن صورت مساله از جمله راهكارهايي است كه تاكنون براي حل اين مهم انجام شده است.
وي نقش بخش دولتي در حل اين مشكل را تسهيل  كننده نه صرفاً تامين كننده، هدايتگر و تسريع كننده با تكيه بر منابع دروني دانست و گفت: با توجه به جايگاه قانوني موضوع سكونت هاي غيررسمي بر مبناي قانون اساسي، مصوبات مجلس شوراي اسلامي و برنامه چهارم توسعه، سند ملي توانمندي سكونت هاي غيررسمي توسط هيات وزيران تصويب شده است.
اژدري اضافه كرد: اهداف سند ملي توانمندي سكونت هاي غيررسمي زمينه سازي براي ارتقاي شرايط محيطي، پيش نگري به گسترش سكونت هاي غيررسمي در آينده و زمينه سازي براي بهره مندي از امتيازات شهري است.
وي، ارتقاي سطح آگاهي اجتماعي ساكنين، افزايش امنيت و مشاركت هاي مردمي در تامين خدمات زيربنايي و اجتماعي و ارتقاي توانمندي اقتصادي ساكنين را از جمله ويژگي هاي اين سند عنوان كرد. اژدري شرايط اوليه اجراي طرح را باور و تعهد دستگاه بهره بردار، تامين منابع مالي، نهادسازي و تقويت نهادهاي مرزي دانست.
رئيس ستاد توانمندسازي سكونتگاه هاي غيررسمي وزارت مسكن وشهرسازي اظهار داشت: پدپده حاشيه نشيني يك پدپده موقتي نيست و تنها راه حل براي از بين بردن آن مديريت صحيح است.
اژدري با اعلام اين كه يكي از خلأهاي موجود نبود مديريت واحد شهري يكپارچه است گفت: با بررسي هاي انجام شده شهر بوشهر به عنوان يكي از شهرهاي پايلوت براي اجراي طرح توانمندسازي اسكان غيررسمي در سطح كشور انتخاب شده  است.]]>
</TEXT>
</DOC>
<DOC>
<DOCID>HAM2-860220-042</DOCID>
<DOCNO>HAM2-860220-042</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با ارائه يك لايحه از سوي دولت به مجلس
شرايط بخشودگي جرائم كارفرمايان اعلام شد]]>
</TITLE>
<TEXT>
<![CDATA[گروه اجتماعي- بخشيدن جرائم كافرمايان سبب تقويت صنايع آسيب پذير مي شود.
تقاضاي بخشودگي جرائم كارفرمايان از سوي دولت براي بررسي به مجلس ارائه شده  است و نمايندگان مجلس شوراي اسلامي درصددند تا با بررسي دقيق تر اعلام نظر كند. سازمان تامين اجتماعي كه نخستين پيشنهاد دهنده بوده  است، ناتواني بخش هاي زيادي از صنايع كوچك و آسيب پذير را در پرداخت ديون اعلام كرده   است.
عبدالرضا مصري، وزير رفاه و تامين اجتماعي، چندي پيش در جمع خبرنگاران تاكيد كرد كه بخشودگي جريمه كارفرمايان مي تواند بسياري از مشكلات كارگاه هاي صنايع كوچك را حل كند.
مصري معتقد است در صورت تصويب كامل اين لايحه راه اميدي براي كارفريان گشوده خواهد شد به اين ترتيب كه با كسر جريمه از حساب كارفرمايان، سازمان تامين اجتماعي با سرعت بيشتري مي تواند طلب خود را از كارگاه ها وصول كند. حجت الله قدسي، مديركل درآمد حق بيمه سازمان تامين اجتماعي، در اين باره گفت: بخشودگي جرائم كارفرمايان شامل حال اصل بدهي نخواهد شد بلكه كارفرما تنها از پرداخت بخشي از بدهي كه به عنوان جريمه به اصل اضافه شده  است معاف مي شود.
از سوي ديگر نيز قدسي معتقد است كه بالا رفتن بدهي كارگاه  ها سبب شده تا كارفرما به دليل ناتواني در پرداخت بدهي در برخي موارد تصميم به تعطيلي كارگاه بگيرد. در صورت بروز چنين رخدادي جامعه با گروه زيادي كارگران بيكار شده روبه رو خواهد شد.
مديركل درآمد حق بيمه سازمان تامين اجتماعي كشور افزود: در صورت بيكار شدن كارگران سازمان تامين اجتماعي نه تنها در وصول بدهي اش ناموفق بوده بلكه ناچار است به اين گروه كارگران بيمه بيكاري نيز بپردازد و نمايندگان مجلس شوراي اسلامي در آخرين روز از بهمن ماه سال گذشته اصلاح قانون دريافت جرايم نقدي از كارفرمايان كارگاه هاي مشمول قانون تامين اجتماعي كه ظرف مهلت مقرر نسبت به ارسال صورت مزد و حقوق بيمه شدگان و حق بيمه مربوطه اقدام نمي نمايند را ابتدا با قيد دو فوريت به رأي گذاشتند كه به تصويب نرسيد، سپس بلافاصله آن را با قيد يك فوريت به تصويب رساندند.
بر اساس اين لايحه تمام جرائم كارفرمايان با شرايطي ويژه بخشوده مي شود. به اين ترتيب كارفرمايان مي توانند با تقسيط 12 ماهه بدهي شان از مزاياي اين بخشودگي بهره مند شوند.
در صورتي كه كارفرمايان از پرداخت اين گونه بدهي شان ناتوان باشند مي توانند طي 18 ماه مبلغ بدهي را تقسيط كنند كه در اين صورت 85 درصد جرائم آنها بخشوده خواهد شد و در صورت درخواست زمان 24 ماهه براي پرداخت بدهي تنها 75 درصد از بدهي شان بخشوده مي شود و براي كارفرماياني كه بخواهند 36 ماهه بدهي شان را پرداخت كنند تنها از پرداخت 50 درصد جريمه معاف مي شوند.]]>
</TEXT>
</DOC>
<DOC>
<DOCID>HAM2-860220-043</DOCID>
<DOCNO>HAM2-860220-043</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[اختصاص 400 ميليارد تومان وام اشتغال به دانش آموختگان دانشگاه جامع علمي -كاربردي]]>
</TITLE>
<TEXT>
<IMAGE>/1386/860220/news/000792.jpg</IMAGE>
<![CDATA[
گروه اجتماعي- بر اساس تفاهم نامه دانشگاه جامع علمي - كاربردي و وزارت كار و امور    اجتماعي،  400 ميليارد تومان وام اشتغال امسال به دانش آموختگان اين دانشگاه پرداخت مي  شود.
رئيس دانشگاه جامع علمي - كاربردي در اين باره گفت: اين تسهيلات از محل اعتبارات بنگاه هاي زود بازده كار آفرين و در قالب فعاليت هاي فردي و تعاوني به دانش آموختگان دانشگاه جامع علمي -   كاربردي پرداخت مي شود. حسين بلندي افزود: از محل تسهيلات گسترش بنگاه  هاي كوچك و زود بازده كارآفرين، وزارت كار و امور اجتماعي بخشي از نياز مالي متقاضيان ايجاد و توسعه مراكز آموزشي تحت نظارت دانشگاه جامع علمي- كاربردي را تامين مي كند. وي افزود: شرايط پرداخت وام اشتغال به دانش آموختگان دانشگاه جامع علمي- كاربردي به زودي اعلام خواهدشد.
رئيس دانشگاه جامع علمي- كاربردي، توسعه برنامه هاي درسي دانشگاه متناسب با نيازهاي فعلي و آتي بازار كار براي تامين نيروهاي متخصص مياني و بالاتر در همه مقاطع تحصيلي، همكاري با سازمان آموزش فني و حرفه اي كشور براي استاندارد سازي آموزش هاي مهارتي تخصصي در رشته هاي مياني مورد نياز صنعت، خدمات و بازار كار، تربيت نيروي كار ماهر و متخصص مورد نياز بنگاه ها براي ارتقاي بهره وري نيروي كار و افزايش رقابت پذيري آنها، طراحي، برنامه ريزي و اجراي دوره هاي مهارت آموزي كارآفريني و تقويت مهارت هاي كسب و كار، همكاري در ايجاد ظرفيت هاي جديد آموزش هاي علمي - كاربردي به صورت دوره هاي ترمي و پودماني تقاضا محور بر اساس سفارش مهارت هاي تخصصي مورد نياز نهادهاي دولتي و بخش خصوصي و همكاري در تهيه و تدوين بسته هاي آموزشي مهارتي تخصصي حين كار را از ديگر مفاد اين تفاهم نامه اعلام كرد.
بلندي در پايان گفت: دانشگاه جامع علمي- كاربردي آماده تدوين و تصويب رشته هاي مورد نياز دستگاه هاي اجرايي كشور است.]]>
</TEXT>
</DOC>
<DOC>
<DOCID>HAM2-860220-044</DOCID>
<DOCNO>HAM2-860220-044</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[ديدگاه رئيس شوراي فرهنگي اجتماعي زنان در باره طرح مبارزه با بدحجابي]]>
</TITLE>
<TEXT>
<![CDATA[گروه اجتماعي- رئيس شوراي فرهنگي- اجتماعي زنان شوراي عالي انقلاب فرهنگي، ضمن انتقاد به عملكرد ناجا در برخورد با پدپده بدحجابي گفت: براي بررسي صحيح و حل ريشه اي مشكلات مربوط به بدحجابي، در كشور ستادي به نام ستاد عفاف تشكيل شده است.
منيره نوبخت تصريح كرد: در اين ستاد نمايندگان تمامي دستگاه ها از جمله نيروي انتظامي حضور دارند كه وزير فرهنگ و ارشاد اسلامي  نيز مديريت اين مجموعه را عهده دار است.
رئيس شوراي فرهنگي-  اجتماعي زنان تاكيد كرد: با وجود اينكه نماينده ناجا در ستاد عفاف حضور فعالي دارد، به طرح مبارزه با بد حجابي اشاره اي نكرده است؛ به همين دليل اين طرح خلاف قانون ستاد عفاف است و من در تمامي مصاحبه هاي خود به نادرست بودن اين اقدام تاكيد كرده ام.
وي همچنين در پاسخ به اين سؤال كه چرا به جاي برخورد با بدحجابان با زمينه هاي ايجاد اين موضوع برخورد نمي شود، گفت: مسئولان فرهنگي كشور بايد موارد اصلي ناهنجاري هاي اخلاقي جامعه را شناسايي و در جهت حل آن معضلات اقدام كنند.
يكي از اين عوامل وجود و عرضه بعضي لباس هاي نامناسب است كه زمينه ساز بسياري از اين بي فرهنگي ها شده  است.
لزوم طراحي لباس هاي متنوع
پيش از اين نيز مشاور وزير كشور در امور بانوان و جوانان گفته بود: طرح مد و لباس اگر بهترين راه حل براي معضل بدحجابي نباشد، مسلماً يكي از راه ها در اين زمينه است.
فرشته ساساني با اشاره به اين كه طرح مد و لباس از تدابيري است كه مي توان با استفاده از آن سطح بالاتري از مصلحت جامعه در حجاب را تأمين كرد، اظهار كرد: البته ممكن است در آينده به نظرات و طرح هاي بهتري برسيم.
وي افزود: مجلس هفتم، كوشاست و با ساماندهي طرح هاي جديد سعي در ارائه راه حل براي مشكلات جامعه دارد؛ اما ممكن است زماني به اين نتيجه برسيم كه راهكارهاي بهتري نيز براي رفع مشكلات وجود داشته و مفيدتر از قوانين مصوب مجلس است.
ساساني با تأكيد بر اين كه طبيعتاً در صورتي كه انديشه هاي برتر، امكان قانوني شدن داشته باشند، مجلس از تصويب آنها دريغ نخواهد كرد، گفت: افرادي در جامعه، به قانون اعتنايي ندارند و لذا بايد همانند كساني كه از چراغ قرمز عبور مي كنند، با آنها برخورد قانوني كرد؛ در بحث حجاب نيز اگر كسي عمداً از قانون مسلم عقل و شرع تخلف كرد، طبعاً بايد قانون را اجرا كرد.
وي با بيان اين كه براي حل مشكل بدحجابي در جامعه بايد كار فرهنگي انجام داده و با آن مقابله فرهنگي كرد، ادامه داد: بسياري از افراد جامعه به مباني عقلي و ديني اعتقاد دارند و اگر گاهي نمودهاي مخالفي وجود دارد، نشانه مخالفت با ديانت يا حتي نظام سياسي نبوده؛ بلكه گاهي به جهالت افراد برمي گردد.
دبير كميته بانوان و جوانان وزارت كشور با اشاره به اين كه براي اصلاح اين عده بايد دستگاه هاي فرهنگي كشور بسيج شده و امكانات فرهنگي را در اختيار آنها قرار دهند، اذعان كرد: بعلاوه بايد نيروهاي اجرايي فضا را براي افرادي كه آگاهانه قصد هنجارشكني دارند، تنگ كنند.
وي گفت: برنامه هاي فرهنگي بايد از جامعيت كافي برخوردار بوده و براي افرادي كه در مجموعه قرار مي گيرند، تناسب ايجاد كند؛ البته فطرت انسانها اعم از مرد و زن گرايش به پوشش دارد؛ اما ممكن است حدود پوشش مرد و زن متفاوت باشد؛ لذا بايد با كارهاي فرهنگي گسترده تر حدود و شاخصه ها را تبيين كرد.
ساساني با اشاره به ضرورت اهتمام دولت به انجام فعاليت هاي فرهنگي، اظهار كرد: بايد همه افراد و مراكز فرهنگي از كسالت و سستي خارج شده و در ارائه مباني كه عقل آنها را پذيرفته است، خلاقيت به كار برند.]]>
</TEXT>
</DOC>
<DOC>
<DOCID>HAM2-860220-045</DOCID>
<DOCNO>HAM2-860220-045</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[نوجوانان زير 18سال اعدام نمي شوند]]>
</TITLE>
<TEXT>
<![CDATA[گروه اجتماعي- معاون امنيتي دادستان كل كشور گفت: تاكنون حكم اعدام براي نوجوانان زير 18 سال در كشور اجرا نشده است.
ناصر سراج گفت: صحبت هاي بسياري در خصوص اعدام نوجوانان زير 18 سال در ايران صورت مي گيرد كه صحت ندارد و بايد گفت با وجود اينكه در قوانين كيفري صدور حكم اعدام براي نوجوانان زير 18سال قيد شده، اما در كشور ما تاكنون چنين حكمي اجرا نشده است.
به گزارش مهر، وي تصريح كرد: قاضي، وضعيت پرونده متهم زير 18 سال و تاثيرات رواني قتل بر جامعه را مورد بررسي قرار مي دهد و با توجه به نتيجه رسيدگي، مجازات متهم را تعيين مي كند.
سراج گفت: در پرونده هاي مربوط به قتل كه متهم زير 18سال است، نهايت سعي مي شود تا رضايت اولياي دم جلب شود.
رئيس سابق دادگاه كيفري استان تهران، به لايحه جديد دادگاه اطفال و نوجوانان كه مدت ها در مجلس شوراي اسلامي مسكوت مانده اشاره كرد و گفت: در لايحه جديد حكم اعدام براي نوجوانان حذف شده كه در صورت تصويب اين لايحه در مجلس شوراي اسلامي، صدور حكم اعدام به صورت قانوني حذف خواهد شد.]]>
</TEXT>
</DOC>
<DOC>
<DOCID>HAM2-860220-046</DOCID>
<DOCNO>HAM2-860220-046</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[محاسبه پلكاني مستمري بازنشستگان]]>
</TITLE>
<TEXT>
<![CDATA[گروه اجتماعي- با تصويب لايحه پيشنهادي سازمان تامين اجتماعي مستمري افرادي كه حداقل بيمه را پرداخت كرده اند به شكل پلكاني محاسبه مي شود.
داوود مددي، مدير عامل سازمان تامين اجتماعي، با اعلام اين خبر گفت: در صورت تصويب اين لايحه تاثير تورم بر مستمري ها، به نفع كساني كه حق بيمه را بر اساس دستمزدهاي واقعي پرداخت مي كنند، كاهش مي يابد.
به گزارش اداره كل روابط عمومي و امور بين الملل سازمان تامين اجتماعي با اجرايي شدن اين روش در مورد افرادي كه در گذشته بر اساس حداقل حقوق، حق بيمه پرداخت كرده اند به شكل پلكاني اجرا مي شود، يعني در سال اول به جاي اينكه 2 سال آخر مبناي محاسبه مستمري قرار گيرد، 3 سال آخر مبنا قرار مي گيرد.
به اين ترتيب با افزودن يك سال طي 28 سال تمام بازنشستگان مشمول اين قانون مي شوند.
مددي با اشاره به اينكه در صورت پرداخت حق بيمه بيشتر امتيازاتي به بيمه پرداز اختصاص مي يابد گفت: اين امتيازات به طور ميانگين براي 30 سال دوره بيمه پردازي هر فرد محاسبه مي شود و به اين شكل مبناي محاسبه مستمري به دست مي آيد. اين روش محاسبه مستمري به نفع تمامي افرادي خواهد بود كه حق بيمه خود را بر اساس حقوق واقعي پرداخت مي كنند.]]>
</TEXT>
</DOC>
<DOC>
<DOCID>HAM2-860220-047</DOCID>
<DOCNO>HAM2-860220-047</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[تعيين اعضاي شوراي عالي آموزش و پرورش]]>
</TITLE>
<TEXT>
<![CDATA[اعضاي شوراي عالي آموزش و پرورش از سوي رئيس جمهور منصوب شدند. رئيس جمهور در احكامي آقايان دكتر حسن ابراهيم زاده معبود، دكتر مصطفي گودرزي و ذكريا يازرلو و خانم ها دكتر طاهره كاغذچي، فرحناز حدادي و ونوس معافي را به عنوان اعضاي شوراي عالي آموزش و پرورش منصوب كرد.]]>
</TEXT>
</DOC>
<DOC>
<DOCID>HAM2-860220-048</DOCID>
<DOCNO>HAM2-860220-048</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با مردم]]>
</TITLE>
<TEXT>
<![CDATA[9 تا 12 به استثناءروزهاي تعطيل
23023337
توسن عنان گسيخته نقدينگي
آنهايي كه پولشان به قول معروف از پارو بالا مي رود و نقدينگي جامعه را در اختيار دارند، به هر طرف كه ميل مباركشان مي كشد اين سيلاب را هدايت مي كنند و يك  شبه قيمت يك كالا را چندين برابر گران مي كنند. تا چند سال پيش، اين پول ها در بازار خودرو جاخوش كرده بود و گاهي هم به بازار موبايل و سيم كارت سرك مي كشيد. حالا هردوي اين كالاها، آن سودآوري افسانه اي را از دست داده اند و نقدينگي افتاده به جان مسكن و قيمت خانه و اجاره مسكن را آن چنان كه دانيد به اوج گراني رسانده است. اما بر اساس آخرين خبرها، نقدينگي رفته سراغ زعفران و قيمت هر مثقال زعفران را كه سال گذشته در همين ايام 2500 تومان بود به 12 هزار تومان رسانده است. نقدينگي از اين  طرف براي خودش جولان مي دهد و از آن طرف، كارخانه ها با كمبود پول نقد روبه رو هستند. بالاخره اين توسن عنان گسيخته نقدينگي كه به صورت آفت اقتصاد ايران درآمده، چگونه بايد مهار شود؟!
خسرو ماندني- شهريار
گران فروشي پنهاني!
بعضي از فروشندگان زير پوشش اين پيام كه افزايش قيمت نداريم به كم فروشي روي آورده اند. به عنوان نمونه، كارخانه معروف عرضه كننده شير و ماست و پنير و... كه دولتي هم هست، ماست يك ليتري را ظاهراً با قيمت سابق اما در واقع با وزن كمتر عرضه مي كند. به اين مي گويند گرانفروشي پنهاني!
حسيني- تهران
سرقت تابلوي مطب
همه تابلوهاي داخل ساختمان و سردر مطب هاي پزشكان و دندانپزشكان در يك ساختمان واقع در خيابان اميريه، ايستگاه عزالسلطان دزديده شد. هرچه فكر كرديم، به علت اين سرقت پي نبرديم مگر آن كه دستگاه هاي ذي ربط، مسئله را پي گيري و دزد يا دزدان را شناسايي كنند.
بختياري- تهران
دامداري به روش غيربهداشتي
بخشي از شير مورد نياز مردم تهران توسط واحدهاي دامداري اطراف اين شهر تأمين مي شود، اما اگر اين واحدها به روش بهداشتي اداره نشوند، باعث آلودگي محيط مي شوند. يكي از واحدهاي گاوداري در شهرك ولي عصر- ميدان زاهدي- به صورت غيربهداشتي اداره مي شود و به خصوص در تابستان مشكلات زيادي به وجود مي آورد.
رستمي- شهرك ولي عصر
سفر چك مسافرتي!
يك چك مسافرتي(تراول)200 هزار توماني كه در يكي از بانك هاي تهران به پول نقد تبديل و چندين بار دست به دست گشته و ميان بانك ها مبادله شده بود، به تازگي از سوي بانك مركزي به عنوان چك مسافرتي جعلي، عودت داده شده و مبلغ چك از حساب آخرين نفري كه آن را واريز كرده بود، كسر گرديده است. حال چند سؤال پيش مي آيد كه نياز به پاسخ دارد: آيا بانك ها كه اين چك را پذيرفته اند، توان و امكانات تشخيص چك تقلبي را ندارند؟و هنگامي كه بعد از چند ماه يك چك كه توسط بانك و طبق ضوابط تبديل به پول نقد شده، به عنوان جعلي بازگشت داده مي شود، حاكي از نقص سيستم بانكي كشور ما نيست؟!
جزيمي- تهران
جاده اي كه زير آب رفت
پس از بهره برداري از سد طالقان، جاده اصلي پايين طالقان زير آب رفت. وزارت نيرو بايد نسبت به احداث و آسفالت راه جايگزين اقدام مي كرد تا ساكنان ده ها آبادي اين منطقه با مشكل روبه رو نشوند و ناچار نباشند، همه هفته يك مسير خاكي و پر از گرد و غبار و دست انداز را طي كنند و دچار خسارت شوند.حقوق ساكنان بومي هر منطقه هنگام احداث سدها نبايد ناديده گرفته شود.
سوهاني- سوهان طالقان
مشكل رفت وآمد به شهرك هاي صنعتي
براي كاهش آلودگي هواي تهران، شماري از واحدها و مشاغل صنعتي تحت عنوان صنايع مزاحم به شهرك هاي صنعتي اطراف تهران منتقل شده اند، اما مشكل اينجاست كه براي آمد و شد به اين شهرك ها وسيله نقليه پيش بيني نشده است كه در صورت سهميه بندي بنزين، رفت و آمد ميان اين شهرك ها مقدور نخواهد شد.قرار نيست، مشاغلي كه مكمل بخش توليد مملكت هستند با اين قبيل كمبودهاي مهم روبه رو باشند.
داودي- تهران
عيدي ما فراموش شد
@ از كارمندان قراردادي ساعتي بهزيستي تهران هستيم و پيداست كه اين قشر از لحاظ امنيت شغلي و حقوق ماهي كمتر از150 هزار تومان در چه وضعيتي قرار دارند. سالي يك بار دل ما به عيدي خوش بود كه به تازگي اعلام شده، آن را نيز پرداخت نخواهند كرد. عدالت اجتماعي، بايد بيشترين پوشش را در حق اقشار كم درآمد جامعه داشته باشد.
جمعي از كارمندان قراردادي بهزيستي تهران
گراني 25 درصدي
@ در بيشتر خط هاي تاكسيراني تهران، تا ميزان 25 درصد بر ميزان كرايه افزوده شده است. آيا كارمندان با 10 درصد اضافه حقوق، مي توانند از عهده چنين هزينه هايي برآيند. تازه  اين يك قلم از هزاران قلم خدمات يا كالاست كه با درصدهاي مختلف گران شده اند. دست كم حقوق كارمندان هم اضافه شود تا بتوانند پاسخگوي اين هزينه ها باشند.
مظاهر آوجي- تهران
كودكان را آگاه كنيم
از مربيان آموزشي تقاضا دارم، در مدارس براي دانش آموزان عزيز توضيح بدهند كه اذيت و آزار حيوانات كه مخلوق پروردگار هستند به هر شكل گناه است. متأسفانه شاهد صحنه هاي تأسف آوري از اين قبيل حوادث هستيم.
سودابه- م- ورامين
در انتظار تفكيك سند
ساكنان شهرك محلاتي تهران همچنان در انتظار دريافت سند تفكيكي خانه هاي خود هستند. ان شاءا... كه اين خواسته در سال جاري اجابت شود.
سعيدي- تهران
كودكان و بازي هاي رايانه اي
روي آوري كودكان ما به بازي هاي رايانه اي گاهي جنبه افراطي پيدا مي كند. اگر در برنامه هاي صدا و سيما در اين مورد، توضيحات كافي به كودكان داده شود، آنها نيز راه تعادل را در پيش خواهند گرفت.
مقصدي- زاهدان
بليت نيم بهاي دانشجويان
@ مصوبه مجلس شوراي اسلامي در خردادماه 85 مبني بر اين كه دانشجويان مشغول تحصيل در خارج از كشور مي توانند سالي 2 بار با استفاده از بليت نيم بها به ايران سفر كنند، چه زماني به اجرا درمي آيد و به آژانس هاي مسافرتي ابلاغ مي شود؟
ن- توسلي
جاي خالي قانون
تخريب گسترده باغ هاي كرج و خشكاندن درختان كهنسال، به صورت آشكار ادامه دارد. قانون كي و چگونه براي نجات فضاهاي طبيعي اين كلان شهر اجرا خواهد شد؟
مجتبي نيا- كرج]]>
</TEXT>
</DOC>
<DOC>
<DOCID>HAM2-860220-049</DOCID>
<DOCNO>HAM2-860220-049</DOCNO>
<ORIGINALFILE>/1386/860220/news/_ejtem.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[پاسخ مسئولان]]>
</TITLE>
<TEXT>
<![CDATA[از حقوق كاركنان كسر نشده است
در پاسخ به مطلب درج شده در ستون با مردم همشهري مورخ 4/2/86 با عنوان ستون صرفه جويي، به اطلاع مي رساند:پرداخت حقوق كاركنان آب و فاضلاب منطقه يك طبق ضوابط شركت آب و فاضلاب تهران بوده و در فيش حقوقي هيچ كدام از كاركنان آب و فاضلاب منطقه يك تاكنون ستوني تحت عنوان صرفه جويي درج نشده و حقوق كاركنان با اين عنوان كسر نشده و شكايت بي مورد است.
روابط عمومي شركت آب و فاضلاب شهرتهران]]>
</TEXT>
</DOC>
<DOC>
<DOCID>HAM2-860220-050</DOCID>
<DOCNO>HAM2-860220-050</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[استقبال بخش خصوصي از لايحه اصل 44]]>
</TITLE>
<TEXT>
<IMAGE>/1386/860220/news/000924.jpg</IMAGE>
<![CDATA[
گروه اقتصادي- ديروز يك فوريت لايحه اجراي سياست هاي اصل 44 قانون اساسي با 168 رأي موافق، 5 رأي مخالف و يك رأي ممتنع به تصويب رسيد.
مقام معظم رهبري اول خردادماه سال 1384 سياست هاي اصل 44 به جز بند ج و در 12 تيرماه سال گذشته نيز بند ج اين سياست ها را ابلاغ نمودند و ديروز پس از نزديك به 11 ماه از ابلاغ كامل اين سياست ها، دولت لايحه اجرايي كردن اين سياست ها را با يك فوريت تقديم مجلس كرد كه فوريت آن به تصويب مجلس رسيد.
داوود دانش جعفري، وزير امور اقتصادي و دارايي، ديروز در صحن علني مجلس در توضيح يك فوريت لايحه اجراي سياست هاي كلي اصل 44 و واگذاري فعاليت ها و بنگاه هاي دولتي گفت: اين لايحه با فراز و نشيب هايي تنظيم شد و اكنون كه در آستانه خردادماه هستيم، يعني 2 سال بعد از ابلاغ سياست هاي اصل 44، هنوز نيازهاي قانوني مربوط به آن به تصويب نرسيده  است كه با توجه به اين نياز خيلي روشن، مجلس بايد هرچه سريع تر اين لايحه را بررسي كند.
بقيه از صفحه اول
در زمان ارائه اين لايحه و بررسي يك فوريت آن چون هيچ نماينده مخالفي ثبت نام نكرده بود، موافق هم صحبت نكرد و يك فوريت آن با 168 رأي موافق، 5 رأي مخالف و يك رأي ممتنع از 174 رأي مأخوذه از 194 نماينده حاضر در صحن علني به تصويب رسيد.
اين لايحه 39 ماده دارد و در 6 فصل تهيه شده است. در صورت تصويب نهايي اين لايحه اهداف و قلمرو فعاليت هاي هر يك از بخش هاي دولتي، تعاوني و خصوصي مشخص خواهد شد.
همچنين بر اساس اين لايحه، دولت مكلف خواهد شد با استفاده از تمامي ابزارهاي قانوني و در چارچوب سياست هاي كلي اصل 44 قانون اساسي نسبت به توسعه زيرساخت ها اقدام كند تا با افزايش ثروت ملي، ايران در افق چشم انداز 1404 به قدرت اول اقتصادي منطقه تبديل شود. همچنين دولت بايد نسبت به بهبودي شاخص هاي عدالت اجتماعي از جمله توزيع مناسب ثروت بين اقشار مختلف جمعيت و مناطق مختلف كشور اقدام كند.
استقبال اتاق بازرگاني
در همين حال، اتاق بازرگاني و صنايع و معادن تهران، از اقدام دولت براي تصويب لايحه قانوني سياست هاي اصل 44 قانون اساسي و ارائه آن به مجلس شوراي اسلامي، استقبال كرد. اين لايحه كه تبيين كننده امور اجرايي سياست هاي اصل 44 قانون اساسي است، 310 روز پس از ابلاغ مقام معظم رهبري، تصويب و به مجلس شوراي اسلامي ارائه شد.
يحيي آل اسحاق رئيس جديد اتاق تهران پس از آن كه دولت به صورت رسمي، لايحه قانوني سياست هاي اصل 44 را تصويب و به مجلس ارائه كرد، گفت: اجراي سياست هاي مبتني بر رقابتي كردن اقتصاد و توسعه بخش خصوصي، نقطه عطفي در اقتصاد كشور است و مي تواند تصويري اميد بخش از توسعه كشور، داشته باشد. به گزارش روابط عمومي اتاق تهران، آل اسحاق گفت: در شرايط كنوني، ابلاغ سياست هاي اصل 44، بهترين زمان و بهترين بستر را براي انتقال آرام و تدريجي تصدي هاي دولتي به بخش خصوصي، فراهم كرده است و در صورتي كه دولت و مجلس با همكاري كارشناسان بخش خصوصي و اتاق هاي بازرگاني، موفق شوند، قانون جامع و كاملي تدوين كنند، بار سنگين اقتصاد كشور، به آرامي از شانه هاي دولت به دستان مردم، منتقل خواهد شد.]]>
</TEXT>
</DOC>
<DOC>
<DOCID>HAM2-860220-051</DOCID>
<DOCNO>HAM2-860220-051</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[با تصويب جزئيات طرح دو فوريتي تسهيل اعطاي تسهيلات بانكي
اخذ وثيقه از طرح هاي با توجيه فني ممنوع شد]]>
</TITLE>
<TEXT>
<IMAGE>/1386/860220/news/000915.jpg</IMAGE>
<IMAGE>/1386/860220/news/000918.jpg</IMAGE>
<![CDATA[
ديدگاه هاي متضاد
رضا عبداللهي(موافق): يكي از قوانين موجود قانون الزام نداشتن سپردن ملك به بانك ها و مؤسسات است كه براساس آن نسبت به اخذ وثيقه اقدام مي شود. براساس اين طرح، اگر طرح تسهيلات براي بانك سودآور است، بانك حق ندارد از سرمايه گذار وثيقه غيرطرح بگيرد كه در هيچ يك از قوانين موجود اين حكم را نداريم. اگر قانون موجود كافي بود، نبايد اين همه مراجعه كننده در خصوص اخذ وثيقه وجود داشته باشد. مجلس در بررسي اين طرح وارد بحث سود و ربا نمي شود، در حال حاضر در نظام بانكي الزامي وجود ندارد كه به مشتري در موعد مقرر پاسخ دهد. با تصويب اين طرح، بانك ها 45 روز پس از گرفتن مدارك متقاضيان بايد به آنها درباره اعطاي تسهيلات پاسخ دهند.
بيژن شهبازخاني(مخالف): اين طرح دو فوريتي كه حتي يك كميسيون تخصصي هم فرصت بررسي كارشناسي آن را نداشته اند، قطعا نمي تواند مشكل اشتغال را در سطح ملي حل كند. از بانك ها غول مي سازيم، فكر مي كنيم بانك ها در اين طرح دشمن اشتغال هستند. اگر بانك ها را آزاد بگذاريم، مطمئن باشيد كه بسياري از اين طرح هايي كه وام گرفته اند، ديگر نمي توانند وام دريافت كنند. آيا مديران ارشد استان ها، مديران كل بانك ها را تهديد به تعديل و اخراج از استان نمي كنند؟ معوقه هاي بانك هاي صنعت و معدن و كشاورزي به بالاي 25 درصد رسيده است حال آنكه خط قرمز نظام بانكي 5 درصد است.
گروه اقتصادي- نمايندگان مجلس ديروز دوفوريت طرح تسهيل اعطاي تسهيلات بانكي را به تصويب رساندند كه بر اساس آن، بانك ها ملزم به پرداخت تسهيلات به طرح  هاي توليدي بدون دريافت وثيقه شدند.
بر اساس اين طرح، تمام بانك هاي دولتي موظف خواهند بود حداقل 50 درصد از تسهيلات اعطايي خود را به طرح هاي توليدي جديد(اعم از كالا يا خدمت)يا طرح هاي توسعه اي واحدهاي موجود اختصاص دهند.
در اين طرح همچنين پيشنهاد شده است به منظور ارتقاي كارآيي و هماهنگي اختيارات و مسئوليت ها در مديريت بانك ها از تاريخ تصويب اين قانون، شوراي عالي بانك ها منحل و وظايف آن به هيأت مديره بانك ها واگذار شود.
همچنين در صورت تصويب نهايي اين طرح وزارت امور اقتصادي و دارايي موظف است ظرف مدت يك ماه از تصويب اين قانون اساسنامه بانك هاي دولتي را اصلاح و به تصويب هيات وزيران برساند.
دوفوريت اين طرح صبح ديروز با وجود مخالفت نمايندگان برجسته اي از جمله احمد توكلي و حسن سبحاني به تصويب رسيد و در جلسه بعدازظهر نيز 2 ماده از اين طرح بررسي و تصويب شد. داود دانش جعفري وزير امور اقتصادي و دارايي نيز در دفاع از اين طرح گفت: هدف اين طرح حل مشكلات مردم است و مي تواند مشكلات موجود در سيستم بانكي را برطرف كند، البته جزئيات آن قابل بررسي است.
بر اساس ماده يك اين طرح كه ديروز به تصويب رسيد به منظور تسريع، تسهيل و تقويت سرمايه گذاري در طرح هاي توليدي(اعم از كالا يا خدمات)دريافت خارج از ارزش روز دارايي و عوايد آتي طرح، از گيرندگان تسهيلات كه توان مجري و توجيه اختصاصي، فني و مالي آنها به تائيد بانك برسد، توسط بانك ها ممنوع است.
همچنين بانك ها موظف شدند ليست مدارك مورد نياز براي اعطاي تسهيلات را به متقاضي اعلام و پس از تكميل پرونده حداكثر ظرف مدت 45 روز طرح را بررسي و در صورت تأييد، توسط خود و يا موسسات معتمد بانك، با حضور متقاضي، قرارداد را حداكثر ظرف مدت يك ماه منعقد و نسبت به پرداخت تسهيلات طي دوران مشاركت اقدام كند.
نمايندگان مجلس همچنين تصويب كردند كه بانك ها موظفند مستقيماً يا از طريق مؤسسات معتمد نسبت به اعمال نظارت مستمر بر اجرا و بهره برداري طرح تا تسويه حساب كامل با مشتري اقدام كنند.
با تصويب نمايندگان مجلس همچنين در تبصره يك اين طرح، بانك ها موظف شدند حداكثر ظرف مدت 45 روز پس از تكميل پرونده در صورت عدم پذيرش دلايل خود را به صورت مستند يا مكتوب به متقاضي اعلام كنند.]]>
</TEXT>
</DOC>
<DOC>
<DOCID>HAM2-860220-052</DOCID>
<DOCNO>HAM2-860220-052</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[رئيس ديوان محاسبات:
شركت  هاي بيمه مراقب باشند خلاف نكنند]]>
</TITLE>
<TEXT>
<![CDATA[3 ديدگاه
]]>
<IMAGE>/1386/860220/news/000930.jpg</IMAGE>
<![CDATA[
رئيس ديوان محاسبات: قسمتي از بررسي هاي مورد قضاوت رئيس جمهوري از بديهيات است
]]>
<IMAGE>/1386/860220/news/000933.jpg</IMAGE>
<![CDATA[
رئيس كل بيمه مركزي: بيمه مركزي ايران از تخلفات شركت  هاي بيمه خبردارد
]]>
<IMAGE>/1386/860220/news/000927.jpg</IMAGE>
<![CDATA[
مديرعامل بيمه ايران: در روزهاي آينده مسئله روشن مي شود
گروه اقتصادي - تخلفات در بيمه ايران از مسلمات است و هيچ قاضي برخلاف آن امكان صدور رأي ندارد.
محمد رضا رحيمي رئيس ديوان محاسبات با اعلام اين مطلب تاكيد كرد: هنوز بررسي ها در مورد بيمه ايران خاتمه نيافته ولي با ارائه قسمتي از بررسي ها به رياست جمهوري در مورد تخلفات در روز دوشنبه، ايشان در همان روز دستور مقتضي صادر كردند.
به گفته رئيس ديوان محاسبات كه گزارش نهاد تحت مسئوليت وي موجب صدور اين حكم شده است، قسمتي از بررسي ها كه در حال حاضر مورد قضاوت رئيس جمهوري قرار گرفته از بديهيات است و نمي توان گفت كه ديوان محاسبات بيمه ايران را متهم كرده و متهم بايد از خود دفاع كند، در واقع مدارك واگذاري نمايندگي هاي بيمه به بستگان با اسم و رسم و شناسنامه در اختيار ديوان قرار دارد.
رحيمي در گفتگو با خبرگزاري فارس افزود: ما سراغ ساير بيمه ها نيز خواهيم رفت و آنها بايد مراقب باشند خلاف و سهل انگاري نكنند. وي درباره مصاديق اين تخلف و سهل انگاري خاطرنشان كرد: مشاهده مي شود واحدهايي كه اجاره آنها بالاي يك ميليون تومان بوده است را با ارقام نازل اجاره داده اند و يا ساختماني را به ارزش 6 ميليارد تومان در يك محله خريداري و بلااستفاده رها كرده اند.
وي يادآور شد: ارقامي كه در بيمه بررسي كرده ايم يك دهم ارقامي است كه بايد به آنها برسيم و هيات كار خود را ادامه مي دهد. وي مي افزايد، اغلب پرونده هاي متشكله در بيمه ايران داراي اشكال و حاوي مدارك جعلي است و حداقل 151 نمايندگي بيمه ايران متعلق به منسوبين و افراد درجه يك و دو و خانواده هاي مديران بوده اند.
بزرگترين شركت بيمه كشور
عزل مديرعامل و اعضاي هيات مديره شركت بيمه ايران كه پر سابقه  ترين و بزرگ ترين شركت بيمه كشور است و براساس سياست هاي اصل 44 قانون اساسي بايد همچنان دولتي باقي بماند يك چالش مهم در صنعت بيمه كشور است. در اين رابطه يك كارشناس بيمه افزود:، صنعت بيمه در ايران با مشكلات متعدد و فراواني روبروست و با توجه به اين مشكلات كه مانع توسعه و رشد مناسب اين صنعت در كشور شده است با انتشار اين خبر با يك معضل جديد روبرو شده است.
سعيد جليل وند خاطرنشان كرد: صنعت بيمه يعني اعتماد و اطمينان و اين صنعت براي ايجاد آرامش و كاهش نگراني سرمايه گذار ان ايجاد شده است و اتهامات وارده در واقع خدشه اي به مبناي ايجاد بيمه در جامعه است. وي تاكيد كرد: اين مسئله به شدت در اين صنعت تاثير دارد و بايد به دقت و سرعت توسط كارشناسان بيمه بررسي شود كه براساس گزارش هاي منتشر شده، چگونه ممكن است كه شبكه اي گسترده و وسيع تشكيل شود كه با ايجاد نمايندگي بيمه در حجم وسيع كالاهاي صوري را در معرض تاييد كارشناسان بيمه اي قرارداده و با ايجاد حوادث صوري و اعزام كارشناسان صوري ديگر آن را تاييد كرده و با تاييد ميزان خسارت مبالغ بالايي به افراد و بستگان مديران اين شركت پرداخت مي شده است. به گفته اين كارشناس بيمه يكي از موارد قابل توجه اين است كه مديرعامل بيمه ايران مدت حدود 2 سال است كه در اين سمت مشغول كار بوده و برخي اعضاي هيات مديره مدت چند هفته به اين سمت انتخاب شده بوده اند.
روشن شدن مسأله در روزهاي آينده
رئيس كل بيمه مركزي نيز در واكنش به اين رويداد به خبرگزاري فارس گفت: بيمه مركزي از تخلفات تمامي شركت ها خبر دارد و با اين تخلفات پس از پيگيري برخورد مي كند. نوروز كهزادي در خصوص دستور رئيس جمهوري براي عزل اعضاي هيات مديره بيمه ايران اظهار داشت: آن گونه كه در خبر آمده است بركناري اعضاي هيات مديره بر اساس گزارش ديوان محاسبات انجام شده و به من چيزي منعكس نشده بود. وي تاكيد كرد: در حدي كه رسانه ها اعلام كرده اند، در جريان كار قرار دارم. كهزادي تاكيد كرد: بيمه مركزي با تمامي تخلفات با جديت برخورد مي كند و اگر موردي را ببيند كه حق مردم ضايع مي شود به دادگاه نيز ارجاع مي دهد.
رئيس كل بيمه مركزي ايران در عين حال تاكيد كرد: عزل و نصب مديران از وظايف وزير امور اقتصادي و دارايي است.محمد آسوده مديرعامل بيمه ايران نيز گفت: در جريان هيچ چيز قرار ندارم، انشاء الله ظرف يكي دو روز آينده مسايل روشن مي شود. وي با بيان اين كه گزارش ديوان محاسبات را نديده است، افزود: گزارش بايد با موارد موجود تطبيق داده شود و در حال حاضر چيزي نمي توان گفت.]]>
</TEXT>
</DOC>
<DOC>
<DOCID>HAM2-860220-053</DOCID>
<DOCNO>HAM2-860220-053</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[ايران، نيازمند 40 فروند كشتي حمل گاز مايع]]>
</TITLE>
<TEXT>
<![CDATA[فارس: مديرعامل شركت نفت و گاز پارس گفت: بايد 40 فروند كشتي حمل lg فراهم شود و اين پروژه حدود 10 ميليارد دلار درآمد ايجاد مي كند.
اكبر تركان اظهار داشت: از مجموع ذخاير نفتي قابل استحصال جهان كه 1200 ميليارد بشكه است حدود 720 ميليارد بشكه آن در اختيار پنج كشور است.
وي افزود: به اين معني كه 62 درصد از ذخاير نفتي جهان در اختيار پنج كشور است.
تركان ادامه داد: 267 ميليارد بشكه در اختيار عربستان، 137 ميليارد بشكه در ايران، 115 ميليارد بشكه در عراق، 105 ميليارد بشكه در كويت و 97 ميليارد بشكه در امارات متحده عربي قرار دارد.
وي با بيان اينكه اين پنج كشور در حاشيه خليج فارس قرار دارند افزود: از مجموع اين 62 درصد ذخاير نفتي قابل استحصال جهان عراق و كويت در تصرف نظامي ايالات متحده، عرستان پايگاه نظامي و حوزه نفوذ آمريكا و امارات متحده عربي حوزه نفوذ انگلستان است.
تركان با اشاره به اينكه نصف ميزان گازي ايران در يك ميدان گازي پارس جنوبي است افزود: بخش ايراني پارس جنوبي به تنهايي 8 درصد ذخاير گازي جهان را داراست.]]>
</TEXT>
</DOC>
<DOC>
<DOCID>HAM2-860220-054</DOCID>
<DOCNO>HAM2-860220-054</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گفت وگوي روزشعبانعلي نظامي
توسعه فعاليت بخش خصوصيدر صنعت آبزيان]]>
</TITLE>
<TEXT>
<IMAGE>/1386/860220/news/000936.jpg</IMAGE>
<![CDATA[
بر اساس برنامه چهارم توسعه سازمان شيلات ايران تا پايان سال 1388 بايد به توليد 762 هزار تن آبزي برسد. اين درحاليست كه طبق آمارهاي موجود در اولين سال برنامه پايان سال 1384 7 درصد از برنامه جلو هستيم. با شعبانعلي نظامي، مدير عامل سازمان شيلات گفتگو كرده ايم.
از سال 1379 شاهد شروع به كار پروژه هاي شيلاتي بوده ايم كه هنوز به اتمام نرسيده اند مشكل اصلي عدم تكميل اين پروژه ها ناشي از چه بوده است؟
بيش از يك دهه قبل مديريت وقت شيلات با اين نيت كه فعاليت هاي شيلاتي در بخش آبهاي داخلي توسعه يابد سايت هايي را در استان هاي مختلف براي پرورش ماهي ارائه كردند. اين در حاليست كه برخي از اين سايت ها با نبود آب روبرو هستند كه مسلماً وقتي آب نباشد نمي توان ماهي پرورش داد. در حقيقت چون در گذشته به تمام جوانب آبزي پروري توجه نمي شد از اين رو با مشكل فوق مواجه شده ايم. براي آنكه اين سرمايه گذاري هاي انجام شده هدر نروند در سايت هايي كه اين قابليت وجود دارد با تغيير كاربري فعاليت هاي كشاورزي مي توانند انجام گيرند.
يكي از عمده ترين آبزياني كه در كشور صيد مي شود ماهي خاويار است، با توجه به آنكه صيد بيش از حد اين ماهي مي تواند به ذخاير آن لطمه بزند آيا تمهيداتي در اين باره انديشيده شده است؟
در سال 84 معادل 36 تن ماهي خاوياري استحصال شد كه اين رقم در سال گذشته به 34 تن كاهش يافت. قرار است براي احياي ذخاير اين آبزي هم امسال تنها معادل 10 تن ماهي خاوياري در كشور صيد شود. البته بايد به اين موضوع هم اشاره شود كه هم اكنون مجموعه هايي در كشور داريم كه بيش از 18 هزار تن ماهي خاوياري را پرورش مي دهند. از اين ميزان ماهي مي توانيم 10 تن خاويار استحصال كنيم. همچنين براي توسعه اين بخش مقرر شده است در سال جاري يك ميليون ماهي خاوياري جهت پرورش به بخش خصوصي واگذار شود.
با توجه به مهار بيماري لكه سفيد ميگو در زمينه توليد ميگو چه اقداماتي عملياتي شده است؟
در سال گذشته 2600 هكتار از اراضي، تحت پوشش پرورش ميگو قرار گرفت كه اين ميزان در سال جاري به 6 هزار هكتار افزايش خواهد يافت. پيش بيني شده است اين ميزان در سال 1387 به 18 هزار هكتار برسد. همچنين از اين پس تنها افراد واجد شرايط كه به كار پرورش ميگو اشراف كامل دارند، مي توانند به اين فعاليت بپردازند. ميزان توليد ميگو نيز هم اكنون 6هزار تن در سال است.
ميزان توليد آبزيان در كشور بر اساس برنامه چهارم توسعه در سال اول اجراي برنامه آيا مطلوب بوده است، پيش بيني شما از ميزان صادرات آبزيان تا پايان سال چقدر است؟
در سال جاري معادل 522 هزار تن انواع آبزيان در كشور توليد شده است كه به اين ترتيب شاهد رشد 7 درصدي نسبت به آنچه در سال اول برنامه چهارم براي سازمان تعيين شده بود هستيم. همچنين تاكنون معادل 70 ميليون دلار صادرات آبزيان در كشور را داشته ايم كه اين رقم تا پايان سال گذشته به 100 ميليون دلار رسيده است.]]>
</TEXT>
</DOC>
<DOC>
<DOCID>HAM2-860220-055</DOCID>
<DOCNO>HAM2-860220-055</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[تحقق 55 درصدي اهداف خصوصي سازي در سال 85]]>
</TITLE>
<TEXT>
<![CDATA[گروه اقتصادي - مديركل دفتر امور بنگاه ها و خصوصي سازي سازمان مديريت و برنامه ريزي گفت: در سال 1385 بيش از 55 درصد درآمد حاصل از خصوصي سازي شركت هاي دولتي تحقق يافت.
حسن خوشپور افزود: از رقم 7 تريليون و 400 ميليارد ريال پيش بيني شده، 4 تريليون و 110 ميليارد ريال آن محقق شده است. به گزارش روابط عمومي سازمان مديريت و برنامه ريزي، وي دلايل عدم تحقق كامل درآمدهاي ناشي از خصوصي سازي را شرايط حاكم بر بازار و نيز انجام مراحل آماده سازي شركت هاي دولتي براي واگذاري عنوان كرد.
خوشپور در مورد شركت هاي واگذارشده نيز گفت: در سال 1385 شركت هايي كه فعاليت آنها خارج از عنوان هاي صدر اصل 44 قانون اساسي بوده، واگذار شده اند. مديركل دفتر امور بنگاه ها و خصوصي سازي سازمان مديريت و برنامه ريزي اضافه كرد: بخشي از سهام بنگاه هاي فعال در عنوان هاي درج شده در صدر اصل مذكور نيز واگذاري يا آماده واگذاري شده اند. خوشپور درباره اولويت هاي واگذاري شركت ها در سال جاري نيز اظهار داشت: در سال 1386 واگذاري حداقل 60 درصد از سهام شركت هاي خارج از صدر اصل 44 قانون اساسي و 10 درصد سهام بنگاه هاي مشمول عناوين صدر اين اصل خواهد بود.
وي تاكيد كرد: شركت هاي واگذار شده در سال 1385 اغلب شركت هايي بوده اند كه به لحاظ وضعيت بازار، امكان بيشتري براي واگذاري داشتند.
مديركل دفتر امور بنگاه ها و خصوصي سازي سازمان مديريت و برنامه ريزي تصريح كرد: با توجه به مفاد ابلاغيه مقام معظم رهبري در مورد سياستهاي كلي اصل??قانون اساسي، گستره واگذاري ها افزايش خواهد يافت.]]>
</TEXT>
</DOC>
<DOC>
<DOCID>HAM2-860220-056</DOCID>
<DOCNO>HAM2-860220-056</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[وام 11.5ميليون توماني خريد مسكن در ابهام]]>
</TITLE>
<TEXT>
<![CDATA[گروه اقتصادي- ضوابط جديد چگونگي پرداخت وام 5/11 ميليون توماني مسكن اقشار كم درآمد هنوز تهيه و به بانك مسكن ابلاغ نشده است.
به گزارش همشهري، طبق مصوبه دولت سقف وام 10 ميليون توماني مسكن براي اقشار كم درآمد بايد در سال جاري به 5/11 ميليون تومان افزايش يابد.
در اين ميان با وجود وعده داده شده به مردم در روزهاي پاياني سال گذشته هنوز مسئولان وزارت مسكن و شهرسازي براي پرداخت اين وام به جمع بندي نرسيده اند.
بر اساس اين گزارش، به دنبال افزايش بهاي مسكن و تلاش دولت براي كمك به اقشار كم درآمد در سال 84 از سوي دولت مقرر شد كه وام 10 ميليون توماني خريد مسكن به 30 هزار نفر پرداخت شود، كه بنا بر آخرين آماري كه از سوي وزير مسكن اعلام شده است، اين وام در سال 85 تنها به10 هزار نفر از متقاضيان پرداخت شد.
قرار است وام 5/11 ميليون توماني خريد مسكن در سال جاري به 50 هزار نفر از متقاضيان تعلق گيرد كه با توجه به كمبود منابع مالي و عدم امكان تخصيص وام به تمامي متقاضيان مانند وام 10 ميليون توماني خريد مسكن شايد امسال ثبت نام عمومي انجام نگيرد.]]>
</TEXT>
</DOC>
<DOC>
<DOCID>HAM2-860220-057</DOCID>
<DOCNO>HAM2-860220-057</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[سبحاني: دولت بداند، لايحه بودجهنبايد تبصره داشته باشد]]>
</TITLE>
<TEXT>
<![CDATA[ايسنا: مجلس از طريق روش هايي مي تواند لايحه بودجه مملو از تبصره دولت را نپذيرد، منتهي مقامات بايد شجاعت و جسارت انجام آن را داشته باشند.
دكتر حسن سبحاني با بيان اين كه دولت بايد تبصره هاي بودجه را از كتابچه بودجه حذف كند و اگر اين كار را انجام نداد، مجلس نبايد لايحه بودجه دولت را بپذيرد، گفت: بايد از هم اكنون به دولت اعلام شود لايحه بودجه نبايد تبصره داشته باشد. اگر اين اتفاق بيفتد ـ كه بنده بسيار مشتاق آن هستم ـ لايحه بودجه به لحاظ امكان بررسي، بسيار سبك خواهد شد.]]>
</TEXT>
</DOC>
<DOC>
<DOCID>HAM2-860220-058</DOCID>
<DOCNO>HAM2-860220-058</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[قاچاق، مانع عمده ساماندهي چاي كشور]]>
</TITLE>
<TEXT>
<IMAGE>/1386/860220/news/000921.jpg</IMAGE>
<![CDATA[
ايسنا: تأخير 15 روزه در برداشت برگ سبز چاي يك سوم از محصول امسال را نسبت به سال گذشته كاهش مي دهد.
ايرج هوسمي ـ رئيس اتحاديه چايكاران شمال با بيان اين كه 83 درصد چايكاران داراي باغ هاي زير يك هكتار هستند، افزود: اكثر اين چايكاران قادر به پرداخت دستمزد براي كارگر نيستند و از خانواده هاي خود براي برداشت محصول استفاده مي كنند.
وي نياز مصرفي چاي خشك در كشور را 1100 تن ذكر كرد و گفت: از اين ميزان توليد داخل تنها 23 درصد را تامين مي كند و سالانه 80 تا 90 تن چاي بصورت قاچاق وارد كشور مي شود.
هوسمي با اذعان بر اين كه قاچاق چاي داراي سود كلاني است، ادامه داد: همين سود بالا در قاچاق مانع از ساماندهي چاي در كشور مي شود.
هوسمي با اشاره به اين كه چاي محصولي نيست كه بتوان آن را ريشه كن كرد و جاي آن محصول ديگري كاشت، اضافه كرد: در حال حاضر عمر كوتاه باغ هاي چاي به 100 سال رسيده و كشاورزان به دليل هزينه بالا قادر به ريشه كن كردن باغ هاي چاي و كشت محصولاتي همچون كيوي كه منفعت بيشتري هم دارد، نيستند.
وي افزود: 60 درصد از باغ هاي چاي در زمين هاي داراي شيب زيادي هستند كه به غير از چاي هيچ محصول ديگري را نمي توان در آن زمين ها كاشت و چايكاران با همه سختي ها و فشار هايي كه تحمل مي كنند، مجبور به ادامه برداشت برگ سبز چاي هستند.]]>
</TEXT>
</DOC>
<DOC>
<DOCID>HAM2-860220-059</DOCID>
<DOCNO>HAM2-860220-059</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[رشد 550 درصدي خريد كالاي نفتياز سازندگان داخلي]]>
</TITLE>
<TEXT>
<![CDATA[گروه اقتصادي- شركت ملي نفت ايران در سال گذشته 12 هزار و 500 ميليارد ريال قرارداد براي ساخت تجهيزات مورد استفاده صنعت نفت با سازندگان داخلي منعقد كرد.
مديرعامل شركت پشتيباني و ساخت كالاي نفت تهران در جلسه توليد شركت ملي مناطق نفت خيز جنوب در اهواز گفت: ميزان خريد داخلي در سال 85 در مقايسه با سال پيش از آن 550 درصد افزايش نشان مي دهد.
علي كيوان آرا افزود: اين كالاها شامل انواع تجهيزات مورد استفاده در صنعت نفت و قرارداد ساخت آنها در چارچوب حمايت از صنايع داخلي بسته شده است.
وي خاطرنشان كرد: براي ما حمايت از صنايع داخلي و توسعه آن ضرورتي اجتناب ناپذير است و وزارت نفت از صنايعي كه نيازهاي اين صنعت را برطرف كنند، پشتيباني مي كند.
كيوان آرا گفت: تامين كالا و تجهيزات مهم ترين بخش پروژه هاي نفت و گاز است و شتاب بخشي به آن نقش مهمي در تكميل اين پروژه ها دارد.
مديرعامل شركت پشتيباني و ساخت كالاي نفت تهران افزود: شركت ملي مناطق نفت خيز جنوب، بزرگ ترين اولويت كالاي نفت تهران است و فعاليت ها نيز در زمينه تامين نيازهاي اين شركت و خدمت رساني به آن است.
مهندس سيف الله خواجويان، مدير تداركات و امور كالاي شركت ملي مناطق نفتخيز جنوب نيز گفت: اين شركت بزرگ ترين مشتري شركت كالاي نفت تهران محسوب مي شود و ارتباط، انسجام و هماهنگي ميان دو شركت از ضرورت هاست.
در اين نشست كه مديران و كارشناسان ارشد اين شركت حضور داشتند، در باره مشكلات تهيه، سرعت و راهكار هاي بهبود روش هاي تامين كالا بحث و گفت و گو شد.]]>
</TEXT>
</DOC>
<DOC>
<DOCID>HAM2-860220-060</DOCID>
<DOCNO>HAM2-860220-060</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[آيا شركت هاي دولتي كوچك مي شوند؟
خصوصي سازي در سند مالي 86]]>
</TITLE>
<TEXT>
<IMAGE>/1386/860220/news/000750.jpg</IMAGE>
<![CDATA[
رقم غير واقعي در بودجه
تحقق 70 هزار ميليارد ريال در بودجه بدون فروش قسطي سهام بسته شده و گاهي اوقات پيش مي آيد كه دولت سهم شركت ها را به شكل اقساط دو ساله به بخش خصوصي مي فروشد و در اين حالت اگر 140 هزار ميليارد ريال ضرب در دو شود دولت بايد 280 هزار ميليارد ريال سهم بفروشد تا به اين رقم دست يابد به همين دليل ما معتقديم كه تحقق چنين كاري از سوي دولت غير ممكن است و اين رقم در بودجه غير واقعي ديده شده است و نمي تواند دولت را به سياست هاي ابلاغي نزديك كند.
در جريان تصويب بودجه تنظيمي سال جاري در صحن علني مجلس، مهم ترين بحث مطرح شده از سوي نمايندگان موافق و مخالف ميزان انطباق بودجه با اصل 44 و قدرت همسو كردن برنامه ها در جهت اجراي سريع و واقعي سياست هاي ابلاغي بود.
گرچه نمايندگان موافق، قابليت بودجه سال آينده را براي تحقق ابلاغيه رهبري مثبت ارزيابي كردند اما برخي ديگر بر تطابق نداشتن مواد وتبصره هاي لايحه بودجه با سياست هاي كلان اصل 44 و سند چشم انداز 20 ساله تاكيد داشتند و با ارائه شواهد مستدل عنوان كردند كه درآمد 7 هزار ميليارد توماني فروش سهام شركت هاي دولتي محقق نشده و دوباره شاهد افزايش تصدي گري دولت در پي رشد 22 درصدي بودجه شركت هاي دولتي خواهيم بود.
كاظم دلخوش عضو كميسيون اصل 44 و مخبر كميسيون اقتصادي نيز از جمله نمايندگان مخالفي بود كه در مباحث صريح خود به موضوع مغايرت بودجه با سياست هاي اصل 44 در مجلس پرداخت و با توجه به تجربه ناموفق سال گذشته دولت در كسب درآمد ناشي از فروش سهام دولتي، تحقق رقم خصوصي سازي را در بودجه غير واقعي دانست.
همچنين محمد ناصر توسلي زاده و رجب رحماني اعضاي كميسيون هاي برنامه و بودجه نيز ضعف كار كارشناسي و اولين تجربه دولت و مجلس را در تنظيم بودجه اي با اولويت سياست هاي خصوصي سازي علت اين موضوع عنوان كردند.
مژگان شاه حسيني
سيدكاظم دلخوش در بيان دلايل نمايندگان موافق هم جهت بودن بودجه 86 با سياست هاي اصل 44 مي گويد: اين تعداد از نمايندگان معتقد بودند كه لايحه بودجه توانسته به چشم انداز، قانون برنامه چهارم و سياست هاي ابلاغي نزديك شود و در جهت تحقق اهداف اين بخش ها گام بردارد و دليل آنان هم اختصاص 70 هزار ميليارد ريال، بابت فروش سهام شركت هاي دولتي در بودجه سال 86 بود كه يك جرقه اميد به سمت سياست هاي ابلاغي اصل 44 است و از طرف ديگر كاهش قيمت نفت در هر بشكه به اندازه 7/33 دلار در بودجه كه آن را از آثار خوب نزديك شدن به سياست هاي ابلاغي و چشم اندازاعلام و همچنين بيان كردند كه در برخي از بخش هاي بودجه دولت قدم هايي برداشته همچون تملك دارايي سرمايه اي و نيز هزينه ها كه آن را مثبت ارزيابي كردند.
وي در زمينه علت مخالفت وي و برخي نمايندگان در مورد انطباق نداشتن بودجه با سياست هاي خصوصي سازي اظهار مي دارد: اعتقاد ما اين است كه پيش بيني 70 هزار ميليارد ريال بابت فروش شركت هاي دولتي در بودجه براي تحقق اصل 44 خوب است به شرط اين كه عملي شود، اما از آنجا كه دولت نتوانست 750 ميليارد تومان فروش شركت هاي دولتي را به بخش خصوصي در سال 85 محقق كند و فقط يك چهاردهم توان فروش داشت تحقق رقم 70 هزار ميليارد ريال را نيز در بودجه 86 غير واقعي مي بينيم، اگر قرار است دولت در سال آينده 70 هزار ميليارد ريال سهام دولتي بفروشد 28 هزار ميليارد ريال از اين رقم مربوط به تهاتر و 21 هزار ميليارد ريال مربوط به بدهكاري دولت به بانك مركزي است كه جمعاً 40 هزار ميليارد ريال از 70 هزار ميليارد ريال است و با توجه به اين كه سهم دولت از فروش سهام 30 درصد است بايد 100 هزار ميليارد ريال سهام شركت هاي دولتي را به فروش برساند كه با جمع تحقق 40 هزار ميليارد ريال تهاتر و بدهكاري به بانك مركزي بايد در مجموع 140 هزار ميليارد ريال فروش سهام داشته باشد تا بتواند به اين 70 هزار ميليارد ريال در بودجه دست يابد.
مخبر كميسيون اقتصادي در خصوص اين پرسش كه چندي پيش شما سهام عدالت را مغاير با قانون تجارت عنوان كرديد آيا سهام عدالت نقض كننده اين قانون است؟ اظهار مي دارد: خير من نگفتم كه سهام عدالت با قانون تجارت مغاير است بلكه عنوان كردم كه هم قانون تجارت و هم شيوه واگذاري دولت داراي نقص و اشكال است كه بايد اصلاح شود و بايد با انتخاب روش واگذاري، شركت هاي دولتي، مشمول خصوصي سازي شكست خورده گذشته نشوند و بايد در واگذاري سهام عدالت دقت شود تا اين شركت ها بي مهابا به حراج گذاشته نشوند.
اولويت اصل 44
محمد ناصر توسلي زاده، عضو كميسيون برنامه و بودجه معتقد است كه در بررسي بودجه 86 در مجلس جهت گيري هاي خوبي صورت گرفت و سمت و سوي بودجه به سمت اصلاح و تقويت اجراي سياست هاي اصل 44 هدايت شد اما با توجه به اين كه هنوز در برخي قسمت ها مديريت و تصدي امور در دست دولت است و برخي پيشنهادها نيز در مجلس در جهت تقويت اين حاكميت و مالكيت بود كميسيون تلفيق در بودجه 86 قيدي اضافه كرد كه بر اساس آن نبايد مصوبات قانون بودجه با اصل 44 مغايرت داشته باشد همچنين از واگذاري برخي فعاليت ها به شركت هاي دولتي جلوگيري شد و اين در حالي بود كه بخش خصوصي توانايي ورود به آنها را داشت اما تا به حال جلوي فعاليتش را مي گرفتند.
وي در زمينه تخصيص اعتبارات به شركت هاي دولتي كه مورد مناقشه بعضي نمايندگان بود و تغييراتي هم در آنها حاصل شد توضيح مي دهد: به دنبال اعتراض برخي نمايندگان محدوديت هاي زيادي از نظر اختصاص اعتبارات براي ايجاد و يا فعاليت برخي شركت هاي دولتي اعمال و اختيارهاي بيشتري براي شركت هاي خصوصي و توسعه و بزرگ تر شدنشان در نظر گرفته شد و از آنجا كه براي نخستين بار بود كه در بودجه هاي تنظيمي بر لزوم گسترش سرمايه گذاري مردمي و خصوصي سازي تاكيد مي شد به طور كامل همه موارد لحاظ نشد و اميدواريم كه در برنامه ريزي بودجه سال هاي آتي به اصل 44 توجه بيشتري شود.
عضو كميسيون تلفيق در خصوص اين كه آيا افزايش حساسيت نمايندگان در بررسي بودجه با تاكيد بيشتر بر اجراي سريع تر اصل 44 مي توانست موجب محدودتر شدن دايره فعاليت شركت هاي دولتي شود؟ اذعان مي كند: بله اين شرايط وجود داشت كه همه شركت هاي دولتي را قوياً به بخش خصوصي واگذار كنيم اما از آنجا كه مطالعه اساسي و جامعي در اين زمينه انجام نشده بود برخي مباحث به طور فراگيرمطرح نشد و ما اميدواريم كه دولت و مجلس در بودجه سال 87 و لايحه اصل 44 به اين موضوع توجه بيشتري كند، دولت بايد در واگذاري ها به بخش خصوصي سريع تر عمل كند در غير اين صورت تبعات اقتصادي و فرهنگي زيادي بر كشور تحميل مي شود و بهترين راه اين است كه نقدينگي را به سمت خريد شركت هاي دولتي هدايت و دولت را كوچك تر كنيم و مطابق برنامه پنج ساله جدي تر عمل كنيم.
تبصره 4 لايحه بودجه
رجب رحماني عضو كميسيون برنامه و بودجه، تجربه نخست مجلس را در تنظيم بودجه با اولويت خصوصي سازي و كاهش فعاليت هاي دولتي مثبت خوانده و خاطر نشان مي كند كه نمايندگان در تبصره 4 لايحه بودجه امسال راهكار اجرايي براي اصل 44 مشخص كردند كه در دو بند الف و ب تنظيم شده است.
وي در تشريح بند الف اين راهكار اجرايي مي گويد: مطابق اين بند دولت موظف است براي نيل به سياست هاي اجرايي و توسعه بخش هاي غير دولتي اقدام هايي را در سال 86 انجام دهد كه در جزء يك اين بند آمده است دولت بايد تا پايان امسال 60 درصد از سهام شركت هاي دولتي غير صدر اصل 44 متعلق به دستگاه هاي اجرايي ماده 16 قانون برنامه چهارم توسعه و كليه سهام دولت و شركت هاي دولتي و غير دولتي را با احتساب واگذاري سال هاي اول و دوم برنامه چهارم به بخش هاي خصوصي، تعاوني، عمومي غير دولتي از طريق مزايده يا بورس واگذار كند.
او مي افزايد: در جزء دوم بند الف عنوان شده كه انجام هر گونه فعاليت اقتصادي جديد خارج از موارد صدر اصل 44 از سوي دستگاه هاي اجرايي موضوع ماده 160 قانون برنامه چهارم توسعه از اعتبارات عمومي منابع بنگاه ها و يا به طور كلي هر نوع اعتباري از بودجه كل كشور ممنوع مي باشد و بايد فعاليت هاي اقتصادي ضروري جديد كه خارج از عناوين صدر اصل 44 باشد از سوي دولت حداكثر تا پايان خرداد امسال براي تصويب به مجلس ارايه شود، همچنين بر اساس جزء سوم اين بند 10 درصد از سهام شركت ها، بانك ها و موسسات انتفاعي وابسته به دولت مشمول بند ج سياست هاي كلي مندرج در پيوست شماره 2 بودجه 86 كه با علامت ستاره مشخص شده است در سال 86 به بخش هاي خصوصي، تعاوني و عمومي غير دولتي از طريق مزايده يا بورس واگذار كند.
عضو كميسيون تلفيق ادامه مي دهد: در جزء چهارم بند الف آورده شده كه هر گونه فعاليت اقتصادي جديد در خارج از كشور از سوي دستگاه هاي اجرايي ماده 160 قانون برنامه ممنوع است و دولت مكلف است ترتيبي اتخاذ كند كه بخش هاي خصوصي، دولتي، تعاوني و عمومي غير دولتي بتوانند سهم اقتصادي و تجاري ايران را در بازارهاي خارجي افزايش دهند و دولت موارد ضروري را طي لايحه اي به مجلس ارائه خواهد كرد و در جزء پنجم نيز تاكيد شده است كه وزارت صنايع و معادن و شركت هاي تابعه موظفند حق بهره برداري از معادن زير تصدي خود را كه تا تاريخ تصويب اين قانون به شركت هاي داراي صنايع معدني ذيربط واگذار نكردند از طريق مزايده به متقاضيان خصوصي، تعاوني و عمومي غير دولتي داراي صنايع مستقل با اولويت شركت هاي عام داراي صنايع مرتبط حداقل 20 سال واگذار كنند.
رحماني در خصوص بند ب اين راهكار توضيح مي دهد كه به منظور تسريع در اجراي سياست هاي اجرايي اصل 44 و ماده 25 قانون توسعه برنامه به دولت اجازه داده مي شود با معرفي وزارت نيرو بر اساس جزء يك اين بند معادل ارزي 2 هزار و 670 ميليارد ريال از حساب ذخيره ارزي در قالب سهم بخش خصوصي به متقاضيان بخش هاي خصوصي، تعاوني و عمومي غير دولتي احداث يا خريد نيروگاه كه طبق قرارداد منعقده برق توليدي را بر اساس مفاد آيين نامه اجرايي ماده 25 قانون چهارم برنامه توسعه عرضه مي كنند، اختصاص دهند و در اعطاي اين تسهيلات اشخاصي كه نيروگاه هاي نيمه تمام و در دست احداث نيروگاه دولتي را خريداري كنند در اولويت قرار دارند.
او اذعان مي دارد: مطابق جزء دوم اين بند بايد معادل ارزي مبلغ يك هزار و 780 ميليارد ريال در قالب سهم بخش خصوصي از تسهيلات حساب ذخيره ارزي به منظور كاهش تلفات در شبكه توزيع و افزايش راندمان مصرف سوخت در نيروگاه ها به بخش خصوصي غيردولتي و به صورت بيع متقابل به ترتيبي اختصاص دهند كه سالانه يك درصد به راندمان حرارتي نيروگاه ها افزوده شود و بازپرداخت اين تسهيلات از محل صرفه جويي در مصرف برق و سوخت نيروگاه ها از طريق بخش غير دولتي دريافت كننده تسهيلات صورت گيرد.
عضو كميسيون برنامه و بودجه در توضيح بند ج اين راهكار اجرايي بيان مي كند: به منظور تشويق بخش غير دولتي و شيرين كردن آب هاي شور در شهرهاي ساحلي و جزاير، وام داده مي شود به شرطي كه آب توليدي آنها از آب شرب دولتي گران تر تمام نشود و دولت آب هاي توليدي آنا را بخرد.
وي در پايان ابراز اميدواري كرد كه امسال با برنامه هايي كه در تبصره 4 ديده شده و فعاليت هاي سازمان خصوصي سازي و نيز سهام عدالت رقم 70 هزار ميليارد ريال خصوصي سازي در بودجه 86 عملي شود و مطابق تاكيد مقام معظم رهبري، سياست هاي ابلاغي و تحول در اقتصاد كشور به درستي اجرا شود.]]>
</TEXT>
</DOC>
<DOC>
<DOCID>HAM2-860220-061</DOCID>
<DOCNO>HAM2-860220-061</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[روزگار به بي.پي پشت كرده است]]>
</TITLE>
<TEXT>
<IMAGE>/1386/860220/news/000747.jpg</IMAGE>
<![CDATA[
سيما ناصري
هفته گذشته بازار نفت با استعفاي ناگهاني جان براون، رئيس شركت نفتي بي.پي انگلستان، شوكه شد. گويا گرفتاري هاي اين شركت كه تا چندي پيش دومين غول صنعت نفت بود، پاياني ندارد.
اعلام رأي ديوان عالي لندن مبني بر آزادي چاپ مطلب درباره انحراف اخلاقي لرد براون، همچون ضربه اي نهايي براي وي بود و او را پس از 12 سال مديريت شركت بي.پي، وادار به استعفاي پيش از موعد كرد.
رسوايي اخلاقي جان براون
ديوان عالي لندن با لغو رأيي كه تا پيش از اين به انجمن روزنامه ها، مركب از روزنامه هاي ديلي ميل، ميل آن ساندي و ايونينگ استاندارد اجازه نمي داد جزئيات زندگي شخصي براون 59 ساله را فاش كنند، مرد شماره 3 صنعت نفت دنيا را به بن بست رساند و وي كه قرار بود در اواسط مرداد ماه آينده(اواخر ژوئيه)از مديريت بي.پي كناره گيري كند، پس از شكست در اين دعوي، استعفاء كرد. بي.پي نيز اعلام كرد توني هيوارد، يكي از مديران ارشد اين شركت، جانشين وي خواهد شد.
گفته مي شود كناره گيري پيش از هنگام براون موجب شده است ميليون ها پوند خسارت به وي وارد شود.
ماجرا از زماني آغاز شد كه دوست نزديك براون در گفت وگو با انجمن روزنامه ها ادعا كرد از مزيت هاي مالي بسياري، كه در برخي موارد متعلق به شركت بي.پي بوده است، از سوي براون برخوردار شده است. وي همچنين ادعا كرده كه براون اخبار محرمانه شركت را براي وي بازگو مي كرده است.
براون ضمن تكذيب اين ادعاها، گفت هرگز رفتاري بر ضد بي.پي انجام نداده است و تنها اقرار كرد كه درباره دوستي خود با شخص مورد نظر حقيقت را كتمان كرده كه اين هم، موضوعي كاملاً شخصي بوده است.
پرونده بي پايان انفجار پالايشگاه تگزاس
پرونده اخلاقي براون، پرده آخر از نمايش تلخ سال هاي آخر دوران رياست وي در بي.پي بود.
انفجار پالايشگاهي متعلق به بي.پي در تگزاس سيتي در فروردين 1383(مارس 2005)كه به كشته شدن 15 نفر و مجروح شدن بيش از يك صد نفر ديگر منجر شد، پرده اول اين نمايش بدشانسي ها و بدترين آنها براي براون بود.
تحقيقات نشان داده اند كه سهل انگاري در رعايت مسائل ايمني و نيز كهنگي و فرسودگي تجهيزات ضروري ايمني در پالايشگاه، دليل انفجار بوده است.
برنت كن، وكيل مدافع كارگران آسيب ديده در انفجار پالايشگاه بي.پي نيز تهديد كرده است براون را با وجود استعفاي وي، براي اداي توضيح درباره رعايت نكردن اصول ايمني به دادگاه احضار خواهد كرد. كن معتقد است براون با كاهش بودجه هاي شركت، موجب كاهش ضريب ايمني پالايشگاه شده است. گويا با رها كردن بي.پي، گرفتاري ها همچنان براون را رها نخواهند كرد.
دردسرهاي بي.پي در آلاسكا
شهرت بي.پي همچنين تابستان گذشته در پي بروز آلودگي در آلاسكا و سپس اتهاماتي عليه اين شركت مبني بر دستكاري در قيمت گاز در آمريكا خدشه دار شد.اين ماجراها سبب شد توليد و نيز سودهاي بي.پي كاهش پيدا كند و به اين ترتيب، اين شركت جايگاه خود را، به عنوان دومين شركت نفتي دنيا، به نفع شريك هميشگي خود يعني شركت نفت انگليسي- هلندي رويال داچ- شل از دست داد و به جايگاه سوم سقوط كرد.
تندر هورس
توانايي هاي فني بي.پي نيز در سال گذشته با چالش هايي روبه رو شد. براي مثال، سكوي تندر هورس كه در ژوئيه 2005 در پي عبور گردباد دنيس از خليج مكزيك به شدت آسيب  ديده بود، در ابتدا قرار بود توليدش در اواخر سال 2005 از سر گرفته شود اما اين تاريخ به اواخر سال 2006 و سپس به اواسط سال 2007 موكول شد.
بي.پي در اواخر شهريور ماه گذشته در اطلاعيه اي اعلام كرد: آزمايش هاي چهار ماه اخير نشان مي دهند كه سيستم زيردريايي تندر هورس دچار چند اشكال برطرف نشدني و در نتيجه شركت مجبور است بخش زيردريايي اين سكو را بار ديگر به طور كامل بسازد.
تندر هورس از ظرفيت توليد 520 هزار بشكه در روز نفت و 5 ميليون و 600 هزار متر مكعب در روز گاز برخوردار است. 75 درصد از ميدان يادشده در اختيار بي.پي و بقيه متعلق به شركت اكسون موبيل آمريكا است.
اين وضع نشان مي داد كه بي.پي به يقين، در دستيابي به اهداف خود مبني بر افزايش توليد خود در سال هاي آينده با مشكل روبه رو خواهد شد.
تمام اين عوامل، دست به دست هم داد و موجب شد براون كه نخست قرار بود در سال 2008 به مناسبت 60 سالگي خود از مديريت بي.پي كناره گيري كند، زمان استعفاي خود را به اواخر ژوئيه امسال جلو بيندازد.
البته با وجود تمام مشكلاتي كه گريبانگير براون شده است، وي هنوز هم در محافل تجاري انگلستان شخصيتي بسيار معتبر دانسته مي شود، زيرا وي سبب شده است كه شركت بي.پي ثروتي هنگفت جمع آوري كند؛ ثروتي كه هم اكنون بيش از 200 ميليارد دلار برآورد مي شود.
مسائل فراروي بي پي اين ترديد را به وجود آورده است كه آيا اين شركت هنوز هم توانايي لازم براي نظارت بر پروژه هاي بسيار بزرگ را دارد؟
مشكلاتي كه براي خطوط لوله فرسوده اين شركت در آلاسكا به وجود آمده است، وقوع انفجاري مرگبار در يكي از پالايشگاه هاي اين شركت در تگزاس در سال گذشته و سرانجام ناتواني آن در راه اندازي تندر هورس، وجهه اين شركت را به خطر انداخته اند.]]>
</TEXT>
</DOC>
<DOC>
<DOCID>HAM2-860220-062</DOCID>
<DOCNO>HAM2-860220-062</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[خبر]]>
</TITLE>
<TEXT>
<IMAGE>/1386/860220/news/000753.jpg</IMAGE>
<![CDATA[
وام 3 ميليون و 500 هزار ريالي به پنبه كاران
گروه اقتصادي- علل كاهش 30 درصدي سطح زير كشت اراضي پنبه و واردات پنبه در سال گذشته از سوي وزارت جهاد كشاورزي به هيأت رئيسه مجلس اعلام شد.
به گزارش روابط عمومي وزارت جهاد كشاورزي، پنبه يك محصول مهم و اشتغال زاست كه مواد اوليه ده ها كارخانه صنعتي را تأمين مي كند.
در بخشي از اين نامه آمده است: در ايران طي سال هاي گذشته به دليل عدم تأمين اعتبارات لازم از سوي سازمان مديريت و برنامه ريزي، يارانه اي در اين خصوص پرداخت نگرديده است. به همين دليل صنعت نساجي از كشورهاي ديگر و با استفاده از يوزانس، مقدار زيادي پنبه محلوج وارد كشور نموده است كه باعث عدم خريد توليد داخل و روديگرداني كشاورزان از كشت پنبه گرديده است. اين نامه تاكيد مي كند: قديمي بودن كارخانه هاي پنبه پاك كني بعضاً با قدمت 40 سال و استفاده از تكنولوژي قديمي باعث كاهش كيفيت در تصفيه پنبه محلوج گرديده است.گزارش روابط عمومي وزارت جهاد، حاكيست: در دوران طلايي توليد پنبه، اين محصول از جايگاه تشكيلاتي به نام سازمان پنبه و دانه هاي روغني برخوردار بوده كه مسائل پنبه از جمله: توليد، تبديل محصول، بازرگاني و مصرف آن را دنبال مي كرد. سازمان فوق در راستاي كوچك سازي دولت در زمان وزارت كشاورزي سابق منحل گرديد.
در بخش ديگري از اين نامه به تلاش مسئولان وزارت جهاد در دولت نهم براي رونق كشت پنبه اشاره شده است كه از جمله آنها مي توان به تلاش براي افزايش عملكرد، كاهش هزينه ها و بالا بردن كيفيت الياف پنبه، بازسازي و نوسازي كارخانه ها، كرك زدايي بذور پنبه، كاهش مصرف بذر و هزينه تمام شده براي كشاورزان، واردات ماشين هاي برداشت پنبه به صورت الگويي به منظور افزايش مكانيزاسيون و كاهش هزينه تمام شده، ارتباطات بين المللي به منظور ارتقاي دانش فني، محدوديت در واردات پنبه خارجي با يكسان سازي تعرفه واردات پنبه محلوج، تغيير بسته بندي عدل هاي پنبه اي، برگزاري جلسات متعدد با وزارت صنايع، صنعت نساجي، كارخانه هاي پنبه پاك كني، كميسيون كشاورزي مجلس و ارگان هاي ذيربط به منظور هماهنگي بيشتر و تعيين قيمت تضميني خريد نقدي وش پنبه از كشاورزان در سال جاري بر اساس مصوبه شوراي اقتصاد با نرخ هر كيلوگرم 5 هزار ريال اشاره كرد.
]]>
<IMAGE>/1386/860220/news/000759.jpg</IMAGE>
<![CDATA[
ضايعات30 درصد ي توليد ليموترش
گروه اقتصادي- ميزان توليد ليموترش در كشور سالانه معادل 150 تن است كه حداقل 30 درصد آن به علت ضايعات از بين مي رود.
با توجه به آنكه بهاي هر كيلوگرم عصاره ليموترش در خارج از كشور حدود 50 دلار است، لذا جلوگيري از ضايعات اين محصول كشاورزي و توسعه صادرات در اين راستا مي تواند درآمد ارزي قابل ملاحظه اي را براي كشور به ارمغان آورد.
مدير كل جهاد كشاورزي رودان، يكي از مناطق مهم توليد ليموترش در جنوب كشور با بيان اين مطلب به همشهري گفت: هم اكنون 30 درصد اضافه توليد ليموترش را در كشور داريم كه بايد زمينه صدور آن با حمايت دولت فراهم شود.
سالاري با تاكيد بر اينكه كمبود نقدينگي، عدم حمايت كافي دولت و وجود دلالان از زمان توليد تا رسيدن محصول به دست مصرف كنندگان از عمده مشكلات توليد كنندگان ليموترش است، اظهار كرد: كشاورزان براي توليد هركيلوگرم ليموترش با احتساب هزينه هاي توليد، برداشت و حمل و نقل در كنار پرداخت 5 درصد عوارض شهرداري كه به ناحق از آنان گرفته مي شود، جمعاً 601تومان مي پردازند. وي افزود: بهاي نهايي هر كيلوگرم ليموترش در جنوب كشور(رودان)نهايتاً 021 تا 200 تومان است، حال آنكه همان ليموترش در تهران تا هر كيلو 800 تومان هم به فروش مي رسد.همچنين رئيس سازمان جهاد كشاورزي استان هرمزگان با تاكيد بر گسترش بيماري جاروك جادوگر در مزارع ليموترش كشور تاكيد كرد: در صورت عدم حمايت كافي براي مهار اين بيماري نهايتاً تا 10 سال آينده توليد اين محصول در داخل ادامه خواهد داشت.
]]>
<IMAGE>/1386/860220/news/000756.jpg</IMAGE>
<![CDATA[
انتظار براي تحقق كاهش بهاي مسكن
گروه اقتصادي- به دنبال اعلام خبر حذف بهاي زمين از بهاي مسكن، قيمت واحدهاي مسكوني در شهر تهران از حدود يك ماه گذشته ثابت مانده است.
بنا به گفته كارشناسان بازار مسكن، علت اصلي ثابت ماندن بهاي مسكن تنها اعلام خبر حذف بهاي زمين از بهاي مسكن نيست، چرا كه اين اقدام در شهرهاي اقماري تهران قابليت اجرايي دارد.
اين كارشناسان كمبود نقدينگي در اختيار مردم و تغييرات روي داده در نحوه اعطاي وام 18 ميليون توماني بانك مسكن را در كنار نگراني صاحبان واحدهاي مسكوني از افزايش مجدد بهاي مسكن در شش ماهه دوم امسال و وارد شدن خسارت مالي به آنها در پي كسب سود بيشتر، را از علل وقوع اين رويداد مي دانند.در همين زمينه رئيس اتحاديه مشاوران املاك، مي گويد: كاهش قدرت خريد برخي از متقاضيان به دليل رشد قيمت ها در گذشته، موجب شده است تا از حجم تقاضاي خريد مسكن كاسته شود. مصطفي قلي خسروي، مي افزايد: ثابت ماندن بهاي مسكن طي يك ماهه گذشته بيشتر از كمبود نقدينگي در اختيار مردم ناشي مي شود تا حذف بهاي زمين از بهاي مسكن.
دبير كانون كاردان هاي فني ساختمان ايران هم در اين زمينه معتقد است: مردم به دنبال تحقق وعده هاي دولتمردان براي كاهش بهاي مسكن هستند و شايد بتوان گفت به همين دليل بهاي مسكن مجددا سير صعودي پيدا نكرده است. دبير انجمن شركت هاي ساختماني نيز در همين زمينه به همشهري مي گويد: كاهش قدرت خريد متقاضيان مسكن نسبت به سال گذشته يكي از دلايل اصلي ركود حاكم بر بازار مسكن است.
جواد خوانساري، مي افزايد: در سال گذشته افرادي كه توان خريد واحدهاي مسكوني را داشتند به طور ناگهاني با رشد فزاينده قيمت ها روبه رو شدند. اين اتفاق در شرايطي روي داد كه نحوه اعطاي وام 18 ميليون توماني مسكن هم تغييركرد و در اين ميان افرادي كه توان پرداخت 3 ميليون تومان مابه التفاوت براي اخذ اين وام را نداشتند، همچنان نمي توانند از وام به موعد رسيده خود استفاده كنند.
وي معتقد است: عوامل تعيين كننده قيمت مسكن بايد از سوي دولت شناسايي شوند، چرا كه در ساخت يك واحد مسكوني علاوه بر سودي كه عايد فروشندگان مي شود، رشد حق انشعاب آب و فاضلاب، عوارض شهرداري، افزايش دستمزد كارگران و رشد بهاي مصالح ساختماني در قيمت مسكن تاثير گذارند.]]>
</TEXT>
</DOC>
<DOC>
<DOCID>HAM2-860220-063</DOCID>
<DOCNO>HAM2-860220-063</DOCNO>
<ORIGINALFILE>/1386/860220/news/_eqtes.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[كارت هوشمند 6 برابر قوي تر از سيستم شتاب]]>
</TITLE>
<TEXT>
<![CDATA[شانا: سيستم الكترونيك كارت هوشمند سوخت 6 برابر قوي تر از سيستم شتاب شبكه بانكي است و توانايي ثبت روزانه بيش از 6 ميليون نقل و انتقال اطلاعات را دارد.]]>
</TEXT>
</DOC>
<DOC>
<DOCID>HAM2-860220-064</DOCID>
<DOCNO>HAM2-860220-064</DOCNO>
<ORIGINALFILE>/1386/860220/news/_havad.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[سرقت70ميليون توماني با بيسيم بيسكويتي]]>
</TITLE>
<TEXT>
<IMAGE>/1386/860220/news/000831.jpg</IMAGE>
<![CDATA[
قاضي صمدي- داديار شعبه 14 دادسراي جنايي كرج- با صدور دستور چاپ عكس سردسته باند بدون پوشش چهره از كساني كه از آنها سرقت شده  خواست براي تشكيل پرونده به دادسرا مراجعه كنند.
گروه حوادث- 3 مرد جوان با همدستي چند دختر فراري شبكه سرقت از مشتريان بانك را طراحي كردند، اعضاي اين باند با اسلحه قلابي و بيسيم بيسكويتي بيش از 70 ميليون تومان سرقت كرده اند.
صبح هفتم اسفند 85 مرد ميانسالي نگران و مضطرب به آگاهي كرج رفت و از سرقت ميليوني اعضاي يك باند در ماهدشت كرج خبر داد.
وي در توضيح ماجرا گفت:صبح امروز وقتي كه از بانكي در مركز شهر كرج خارج شده و سوار بر خودروام در حال رفتن به محل كارم بودم، پس از طي مسافتي راننده خودروي ريو نقره اي رنگ كه 3 سرنشين داشت از من خواست توقف كنم.
لحظاتي پس از توقف، 3 مرد قوي هيكلي از خودرو پياده شده و با معرفي خود به عنوان مامور پليس از من خواستند رو به ديوار بايستم و به بازرسي خودروم پرداختند.
فكر مي كردم كه آنها در حال بازرسي خودروم هستند، اما در همين هنگام صداي دور شدن خودرويي را شنيدم و به محض آنكه برگشتم متوجه شدم سرنشينان خودروي ريو در حال فرار هستند و آنموقع بود كه فهميدم آنها مامور قلابي بوده اند و بازرسي، نقشه اي براي سرقت 5 ميليون تومان پولي است كه از بانك گرفته بودم.
در حالي كه با شكايت اين مرد تحقيقات در اين خصوص آغاز شده بود، در مدت زمان كوتاهي 9 شاكي ديگر كه به همين روش مورد سرقت قرار گرفته بودند با طرح شكايتي خواستار دستگيري ماموران قلابي شدند.
با توجه به حساسيت موضوع ماموران به چهره نگاري از مرد قوي هيكلي كه سردسته باند بود دست زدند و تصاوير وي در اختيار ماموران گشت انتظامي كرج قرار گرفت. سرانجام نهم ارديبهشت، مرد جوان در عملياتي غافلگيرانه در اطراف ميدان آزادگان دستگير شد و در بازرسي از خودروي سمند او يك اسلحه قلابي و بيسيمي كه با بيسكويت و ني نوشابه ساخته شده بود كشف شد.
سرقت با پسرخاله ها
مرتضي در بازجويي هاي اوليه به 13 فقره سرقت به اين شيوه اعتراف كرد و مدعي شد: از اوايل اسفند85 با همدستي 2 پسرخاله ام و چند دختر فراري باندي تشكيل داديم،شگرد كارمان هم اين بود كه با خودروهاي مدل  بالا در مقابل بانك ها كمين كرده و در حالي كه 2 پسرخاله ام و دختران فراري در داخل بانك مشترياني را كه پول زيادي گرفته بودند شناسايي مي كردند آنها را تعقيب كرده و در محل هاي خلوت با معرفي خودمان به عنوان مامور دست به سرقت مي زديم.
سرهنگ اسماعيل هادئي- رئيس پليس آگاهي استان تهران- با اعلام اين خبر گفت: با دستگيري همدستان اين مرد مشخص شده است آنها تاكنون 70 ميليون تومان پول را به اين روش دزديده اند.]]>
</TEXT>
</DOC>
<DOC>
<DOCID>HAM2-860220-065</DOCID>
<DOCNO>HAM2-860220-065</DOCNO>
<ORIGINALFILE>/1386/860220/news/_havad.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[كلاهبرداري درجلوي دادسرا]]>
</TITLE>
<TEXT>
<IMAGE>/1386/860220/news/000834.jpg</IMAGE>
<![CDATA[
گروه حوادث - مرد جوان با دادن وعده دروغين حل پرونده هاي قضايي دست به اخاذي ميليوني از خانواده متهمان مي زد، اين مرد جوان هنگام خروج از كشور در فرودگاه دستگير شد.
چندي پيش مسئولان دادسراي جنايي در جريان رسيدگي به پرونده يك متهم دريافتند فردي كه خود را شخص با نفوذي در دادسراي جنايي معرفي  كرده است به آنها قول داده است در قبال دريافت 6 ميليون تومان به آزادي فرزندشان كمك كند.
اما خانواده اين متهم بعد از پرداخت پول به اين مرد دريافتند تغييري در رسيدگي به پرونده شان صورت نگرفته است.
به اين ترتيب نزد داديار 4 دادسراي جنايي تهران كه رسيدگي به پرونده فرزندشان را برعهده داشت رفتند و از ماجراي پرداخت پول به مرد كلاهبردار پرده برداشتند به اين ترتيب داديار دلداري از كارآگاهان پليس خواست اين مرد كلاهبردار را شناسايي كنند.
سرهنگ داوود سلطاني معاون آگاهي پايتخت روز گذشته در توضيح اين خبر گفت: كارآگاهان اداره 17 آگاهي در جريان تحقيقات خود توانستند ردي از متهم كه فاقد سابقه كيفري بود پيدا كنند.
بررسي هاي آنها نشان مي داد كه متهم بعد از اخاذي 6 ميليوني قصد فرار از كشور را دارد، بدين ترتيب مرد كلاهبردار به نام رضا سيزدهم ارديبهشت ماه با دستور داديار پرونده در فرودگاه امام خميني(ره)شناسايي و دستگير شد.
مرد جوان كه در ابتدا منكر موضوع بود وقتي با ادله پليسي روبه رو شد و شاكيان نيز اورا در آگاهي شناسايي كردند چاره اي جز بيان حقيقت نداشت وبه اخاذي 6ميليوني اعتراف كرد.
مرد كلاهبرداردر توضيح شگرد خود گفت:براي كلاهبرداري مقابل دادسراها به خصوص دادسراي امورجنايي رفت و آمد مي كردم و پس از شناسايي خانواده متهمان با دادن وعده دروغين برطرف كردن مشكلشان اقدام به كلاهبرداري از آنها مي كردم.
سرهنگ سلطاني با بيان اين كه افرادي كه با اين شگرد از آنها اخاذي شده است، جهت اعلام شكايت به اداره هفدهم پليس آگاهي تهران بزرگ مراجعه كنند، به شهروندان هشدار داد: شاكيان و يا خانواده متهمان كه به طور مرتب به دادسراها مراجعه مي كنند، همواره به خاطر داشته باشند كه افراد سودجو در كمينشان هستند.
وي اضافه كرد: چنانچه شخصي مشكوك با رفتارها و وعده هايي، قصد گرفتن پول و يا اخاذي از آنها را داشت، موضوع را به پليس گزارش دهند.]]>
</TEXT>
</DOC>
<DOC>
<DOCID>HAM2-860220-066</DOCID>
<DOCNO>HAM2-860220-066</DOCNO>
<ORIGINALFILE>/1386/860220/news/_havad.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[دستگيري كارمند زندان قبل از توزيع قرص هاي روان گردان
متهم قصد داشت با انتقال 3 كيلو و 700 گرم قرص روان گردان به زندان،آن را بفروشد،اما از سوي ماموران دستگير شد]]>
</TITLE>
<TEXT>
<![CDATA[گروه حوادث- كارمند آزمايشگاه زندان كه با انتقال 3 كيلو و 700 گرم قرص  روان گردان به داخل يك زندان قصد توزيع آن را داشت از سوي ماموران اطلاعات زندان دستگير شد.
چندي قبل ماموران اطلاعات يكي از زندان هاي كرج از فعاليت يك شبكه انتقال قرص هاي روان گردان به داخل زندان مطلع شده و تحقيقات خود را براي يافتن سرنخي درباره چگونگي فعاليت اين شبكه آ غاز كردند.
در حالي كه ماموران اطلاعات زندان يك ماجراي پيچيده را در مقابل خود مي ديدند، متوجه شدند كه اين كار توسط زندانيان صورت نمي گيرد بلكه بايد توسط يكي از كارمندان صورت گرفته باشد.
به اين ترتيب آنها در حالي كه تمامي ورودي هاي زندان را به طور دقيق تحت كنترل قرار داده بودند، در شاخه ديگري به صورت نامحسوس تمامي كساني را كه احتمال مي رفت بتوانند اقدام به ورود قرص هاي روانگردان به زندان كنند تحت نظر قرار دادند.
مدتي بعد ماموران به ردي از اين شبكه كه يكي از كارمندان آزمايشگاه زندان عضو اصلي آن بودو انتقال مواد به زندان را برعهده داشت و با همدستي چند زنداني آن را اداره مي كرد رسيدند.
با مشخص شدن اين موضوع مرد جوان تحت نظر قرار گرفت و سرانجام عصر سه شنبه گذشته بازداشت شد.
اين مرد جوان كه از دستگيري اش غافلگير شده بود، در بازجويي هاي اوليه به انتقال 3 كيلو و 700 گرم انواع قرص هاي روان گردان به داخل زندان اعتراف كرد و به اين ترتيب پرونده وي در اختيار بازپرس شعبه هفتم دادسراي جنايي كرج قرار گرفت.اين كارمند زندان روز گذشته در جريان بازجويي به قاضي صفري - بازپرس شعبه هفتم دادسراي جنايي كرج گفت: از مدتي قبل چند زنداني دايم مرا وسوسه مي كردند كه قرص هاي روانگردان را وارد زندان كنم تا آنها در مرحله بعدي آن را در ميان زندانيان توزيع كنند، آنها مي گفتند با اين كار سود خوبي گيرمان مي آيد.
سرانجام وسوسه پول باعث شد با آنها موافقت كنم تا در انتقال قرص ها با آنها همدستي كنم، به اين ترتيب به ناصر خسرو رفتم و قرص هاي روانگردان را خريداري كردم، قرار بود كه آنها را با همدستي چند زنداني توزيع كنيم اما ماجرا خيلي زود لو رفت و از سوي ماموران اطلاعات زندان دستگير شديم.
بازپرس صفري با صدور قرار بازداشت اين متهم را روانه اداره مبارزه با مواد مخدر كرد تا تحقيقات تكميلي در اين خصوص صورت گيرد.]]>
</TEXT>
</DOC>
<DOC>
<DOCID>HAM2-860220-067</DOCID>
<DOCNO>HAM2-860220-067</DOCNO>
<ORIGINALFILE>/1386/860220/news/_havad.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[شگرد زن جوان براي انتقال كراك
هوشياري ماموران، باعث شد نقشه زن جواني كه قصد انتقال كراك به زندان را داشت، فاش شود]]>
</TITLE>
<TEXT>
<IMAGE>/1386/860220/news/000828.jpg</IMAGE>
<![CDATA[
گروه حوادث- زن جواني هنگامي كه قصد داشت با همدستي برادر زنداني اش مخدر كراك را به داخل زندان انتقال دهد، با هوشياري ماموران زن در محوطه زندان دستگير شد.
صبح دوشنبه زماني كه يك زن 33 ساله به بهانه ملاقات با برادر زنداني اش وارد محوطه زندان شد، يكي از ماموران زن زندان به حركات وي مشكوك شد.
به همين خاطر وي مخفيانه تحت نظر گرفت،لحظاتي بعد مامور زندان متوجه شد كه زن جوان در حالي كه در انتظار برادرش بود بسته اي كوچك را از داخل كيف دستي اش خارج كرد و قصد بردن آن به اتاق ملاقات را دارد.
اين مامور كه احتمال مي داد زن جوان با خود مواد مخدر به همراه داشته باشد وي را قبل از ملاقات با برادرش بازداشت كرد.در بازرسي بدني اين زن كه مريم نام دارد، مشخص شد وي مقدار 50 گرم كراك فشرده را در حالي كه به طرز ماهرانه اي در كيف دستي اش مخفي كرده وارد محوطه زندان كرده است.
با كشف اين مواد، زن قاچاقچي صبح ديروز براي بازجويي به شعبه هفتم بازپرسي دادسراي جنايي كرج انتقال يافت.
]]>
<IMAGE>/1386/860220/news/000825.jpg</IMAGE>
<![CDATA[
زن جوان در بازجويي به بازپرس صفري گفت: اين دومين بار است كه با همكاري برادرم اين كار را انجام داده ام، روز ملاقات يكي از دوستان برادرم را در خارج از زندان ديدم، او بعد از دادن مواد از من خواست آن را به برادرم برسانم و من هم با اين شگرد قصد داشتم آن را به او برسانم كه دستگير شدم.
به اين ترتيب بازپرس صفري با توجه به اعترافات اين زن جوان وي را با قرار بازداشت روانه زندان كرد.]]>
</TEXT>
</DOC>
<DOC>
<DOCID>HAM2-860220-068</DOCID>
<DOCNO>HAM2-860220-068</DOCNO>
<ORIGINALFILE>/1386/860220/news/_havad.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[حمله آتشين به  موتور سوار]]>
</TITLE>
<TEXT>
<![CDATA[گروه حوادث - موتورسوار مسافركش در جريان يك درگيري خياباني، موتورسوار ديگري را به آتش كشيده و گريخت.
ساعت 21 روز 18 ارديبهشت ماه رهگذران خيابان طالقاني تقاطع وليعصر شاهد درگيري دو موتورسوار مسافركش به نامهاي حسين ومحمود بودند كه درپي اختلافي قبلي با هم گلاويز شدند. با وقوع اين حادثه اهالي براي ميانجيگري وارد درگيري شدند و با وساطت آنان در آن مرحله دعوا خاتمه يافت ومحمود كه مجروح شده بود سوار برموتورسيكلت خود از محل گريخت.
سرهنگ مهدي احمدي مسئول اطلاع رساني پليس روز گذشته با تاييد اين خبر به همشهري گفت: دقايقي بعد از اين درگيري درحالي كه حسين همچنان در محل حادثه حضور داشت،محمود و4 نفراز دوستانش سواربريك پيكان به محل مراجعه كرده ودريك اقدام غافلگيرانه، محمود مقداري بنزين برسروصورت حسين ريخته وبه قصد انتقام با روشن كردن يك كبريت وي را به آتش كشيد ودر مقابل ديدگان شاهدان سوار برخودرو پيكان دوستانش از محل حادثه فراركرد.
درحال حاضر حسين به دليل سوختگي در بيمارستان تحت درمان بوده و جستجوي پليسي براي دستگيري عاملان اين حادثه تلخ ادامه دارد.]]>
</TEXT>
</DOC>
<DOC>
<DOCID>HAM2-860220-069</DOCID>
<DOCNO>HAM2-860220-069</DOCNO>
<ORIGINALFILE>/1386/860220/news/_havad.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[حبس و شلاق براي جنايت در شب چله]]>
</TITLE>
<TEXT>
<IMAGE>/1386/860220/news/000837.jpg</IMAGE>
<![CDATA[
گروه حوادث - 6 مرد كه مدعي بودند براي نجات زن جوان از بند 2 آدم ربا دست به2 قتل در اتاقك 12 متري زده اند به پرداخت ديه، تحمل حبس و شلاق محكوم شدند.اين حكم از سوي قضات شعبه 71 دادگاه كيفري در حالي صادر شد كه متهمان سه شنبه گذشته در جلسه محاكمه مدعي شدند مقتولان حادثه زن جواني را با فريب از اصفهان به ورامين آورده و مورد سوء استفاده قرار مي دادند و از آنجا كه ما فكر مي كرديم اين زن همسر يكي از همدستانمان است نقشه آزادي او را طراحي كرديم. قضات شعبه 71 دادگاه كيفري استان تهران پس از شور، متهمان اين پرونده را به اتهام مباشرت در قتل، معاونت در قتل و پرداخت رشوه به ماموران به پرداخت ديه كامل، شلاق و تحمل حبس از يك تا 10 سال محكوم كردند.]]>
</TEXT>
</DOC>
<DOC>
<DOCID>HAM2-860220-070</DOCID>
<DOCNO>HAM2-860220-070</DOCNO>
<ORIGINALFILE>/1386/860220/news/_havad.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[پرونده قتل مزاحم تلفني روي ميز 5 قاضي]]>
</TITLE>
<TEXT>
<![CDATA[گروه حوادث - پسر جواني كه مدعي است در دوئل با مزاحم تلفني خواهرانش او را با ضربه چاقو به قتل رسانده است در شعبه 71 دادگاه كيفري استان تهران محاكمه مي شود.بر اساس اطلاعات موجود در پرونده اين جوان 18ساله متهم است كه در نخستين ماه هاي 84 پس از آنكه با جواني كه مدعي است براي خواهرانش مزاحمت ايجاد مي كرده است، قرار درگيري در يك جاي خلوت را گذاشته بود، وي را با ضربه چاقو به قتل رسانده و پا به فرار گذاشته است.
متهم كه پس از چند روز فرار از سوي پليس بازداشت شده بود، در بازجويي ها گفت: مدتي بود كه مقتول با تماس هاي تلفني خود مزاحم خواهرانم مي شد و من وقتي از ماجرا با خبر شدم از او خواستم دست از اين كار بردارد. اما مدتي بعد متوجه شدم او همچنان به تماس هاي خود ادامه مي دهد و به همين خاطر به سراغش رفتم و با او درگير شدم. لحظاتي پس از اين درگيري مقتول از من خواست براي ادامه دعوا به جاي خلوتي برويم و وقتي به آنجا رفتيم در هنگام درگيري من با چاقو ضربه اي به رانش زدم و بلافاصله پا به فرار گذاشتم.
بنابراين گزارش، پس از اعتراف متهم به جنايت، اين پرونده با صدور كيفرخواست به شعبه 71 دادگاه كيفري استان تهران ارسال شد، تا وي به زودي در مقابل قاضي عزيز محمدي و 4 مستشار دادگاه از خود دفاع كند.]]>
</TEXT>
</DOC>
<DOC>
<DOCID>HAM2-860220-071</DOCID>
<DOCNO>HAM2-860220-071</DOCNO>
<ORIGINALFILE>/1386/860220/news/_havad.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[نقشه دختر جوانبراي فرار از هزينه تلفن همراه]]>
</TITLE>
<TEXT>
<![CDATA[گروه حوادث- دختر جوان براي آنكه قبض تلفن همراهش را پرداخت نكند نقشه عجيبي كشيد.
او با جعل مهر و رسيد بانك وانمود  كرد كه قبض خود را پرداخت كرده و با اين شگردمشتري تلفن همراه را فريب  داد.
مدتي پيش مرد جواني به شعبه اول بازپرسي در دادسراي ناحيه يك رفت و از دختري به اتهام جعل و كلاهبرداري شكايت كرد.
او به بازپرس روح  الله رييسي گفت: يك ماه قبل در حالي كه قصد خريد سيم كارت تلفن همراه را داشتم از طريق يكي از مراكز خريد و فروش سيم كارت با دختر جواني به نام مونا آشنا شدم.
اين دختر جوان قصد فروش سيم كارتش را داشت و قرار شد پس از آنكه رسيد قبض هاي پرداختي تلفن همراهش را به مركز امور مشتركين ارايه داد، سيم كارت او را خريداري كنم.مرد جوان ادامه داد: در روز قرار، دختر جوان آخرين قبض هاي تلفن همراهش را كه نشان مي داد وي همه آنها را پرداخت كرده است همراه خود آورد و من سيم كارتش را خريدم.
اما با گذشت 2 ماه از اين ماجرا وقتي براي دريافت قبض تلفن همراهم به مركز امور مشتركين رفتم با ديدن قبض 400 هزار توماني شوكه شدم. به همين خاطر از مركز امور مشتركين خواستم ماجرا را بررسي كند و مسئولان مركز وقتي قبض هاي پرداختي دختر جوان را بررسي كردند متوجه شدند مهر بانك و رسيد ماشيني اين قبض ها به طرز ماهرانه اي جعل شده و هيچ بانكي با اسمي كه پشت قبض ها ثبت شده است در تهران وجود ندارد.
پس از اظهارات اين مرد به دستور بازپرس رييسي، تحقيقات پليس در خصوص اين پرونده آغاز شد و ماموران با بررسي قبض ها متوجه شدند دختر جوان مدتي قبل نيز به خاطر قطع شدن تلفن همراهش به دليل بدهي، اقدام به جعل مهر بانك و رسيد ماشيني كرده بود تا بتواند تلفنش را وصل كند.
با به دست آمدن اين اطلاعات بازپرس شعبه اول دادسراي ناحيه يك دستور بازداشت دختر جوان را صادر كرد و تحقيقات ماموران براي شناسايي محل زندگي او آغاز شد.]]>
</TEXT>
</DOC>
<DOC>
<DOCID>HAM2-860220-072</DOCID>
<DOCNO>HAM2-860220-072</DOCNO>
<ORIGINALFILE>/1386/860220/news/_havad.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[دستگيري قاتل راننده آژانس پس از 4 سال]]>
</TITLE>
<TEXT>
<![CDATA[پليس - مردي كه از سال 81 به اتهام قتل يك راننده آژانس تحت تعقيب پليس جنايي شهرستان گلستان بود، در زندان شناسايي شد.]]>
</TEXT>
</DOC>
<DOC>
<DOCID>HAM2-860220-073</DOCID>
<DOCNO>HAM2-860220-073</DOCNO>
<ORIGINALFILE>/1386/860220/news/_informatic.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[نگاهي واحد به سه موضوع فراموش شده در صنعت كشور در گفت وگو با دكتر داوود رشت چيان
سلامت، ايمني، محيط زيست]]>
</TITLE>
<TEXT>
<IMAGE>/1386/860220/news/000786.jpg</IMAGE>
<![CDATA[
رعايت نكات ايمني و سلامت افراد در صنايع و همين طور آثار زيست محيطي صنايع در چند سال اخير در كشور بسيار مورد توجه قرار گرفته است. اين در حالي است كه چندين دهه است كه در كشورهاي توسعه يافته اين موارد رعايت مي شود. سلامت، ايمني و آثار زيست محيطي صنايع امروزه تحت عنوان مفهوم واحدي به نام hse جمع شده اند.
به بهانه برگزاري كنگره مهندسيesh كه آذر ماه امسال در دانشگاه صنعتي شريف برگزار مي شود، در باره hse و فوايد و كاربردهايش گفت وگويي انجام داديم با جناب آقاي دكتر داوود رشت چيان رئيس دانشكده مهندسي شيمي دانشگاه صنعتي شريف كه نقش مهمي در فعاليت هاي آكادميك در اين زمينه در كشورمان دارند.
مهدي صارمي فر
چه حجمي از فعاليت هاي hse پيشگيرانه است و چه حجمي اش بعد از واقعه؟
هدف اصلي hse جلوگيري از وقوع حادثه است. مسائل مورد نظر hse بايد در طراحي هاي اوليه ساختار و عملكرد ديده شود. جنبه هاي پيشگيرانه hse خيلي بيشتر از فعاليت هاي مداواگونه آن است. از طرح هاي اوليه يك سازمان تا انتهاي كار بايد مسائل hse پياده شود. در طراحي هاي اوليه ساختمان بايد مسائل hse رعايت شود. مثلا در ايمني بايد يك فرايند ذاتا ايمن طراحي شود. اگر طراحي اوليه ذاتا ايمن نباشد براي ايمن كردن آن بايد چندين برابر هزينه كرد. مثلا حادثه بوپال(bhopal)در1984 در هند در آن 4000 نفر مردند، 30 هزار نفر معلول شدند و 100 هزار نفر تحت تاثير قرار گرفتند. اگر ساختمان و شرايط آن جا ذاتا ايمن بود، چنين اتفاقي هرگز نمي افتاد. چنين خطاي مهندسي و مديريتي در حد فاجعه هيروشيما بود.
سازمان هايي كه در كار دادن استاندارد به صنايع هستند موارد hse را در نظر مي گيرند؟
الان در نظر گرفتن مسائل hse براي صنايع بسيار اهميت دارد. سال 1384 اولين همايش ملي hse در ايران در دانشگاه ما برگزار شد. بيشتر حاميان اين همايش شركت هاي بزرگ جهاني در حال فعاليت در ايران بودند مثل استات اويل، bp، شل، توتال و... و شركت هاي بزرگ دولتي مثل شركت هاي نفت و شركت ملي پتروشيمي و... بودند. اين شركت ها در كارنامه شان رعايت مسائل hse را با افتخار بيان مي كنند و آمارهايي كه مي دهند كه مثلا تلفاتشان چقدر كاهش پيدا كرده، جزء اعتبارشان حساب مي شود.
استانداردها و گواهي نامه هايي شبيه iso در صنايع براي رعايت hse وجود دارد؟
در گواهينامه هاي iso هر كدام مسائل خاصي را در نظر مي گيرند، مثلا يكي در مورد سلامت و ايمني افراد است، يكي در مورد مديريت كيفيت، يكي در مورد محيط زيست و... ولي در هيچ كدام hse به طور خاصي وجود ندارد. البته اينها در يك راستا هستند ولي نه به طور واحد.
كار نظري و آكادميك در مورد hseاز كي در ايران آغاز شده است؟ با مركز تحقيقات شما آغاز شد؟
مركز تحقيقات ما كه عنوانش مركز طراحي فرآيند، ايمني و كاهش ضايعات است، از سال 1379 كارش را شروع كرده. اولين همايش hse را هم اين مركز برگزار كرد. اين مركز ارتباط تنگاتنگي با صنايع كشور و به خصوص صنايع نفت و گاز دارد و پروژه هاي بزرگي در زمينه hseو به خصوص در زمينه ايمني با صنايع پتروشيمي و پالايشي انجام داده است.البته اكثر توان ما روي ايمني متمركز است و صنعت هم اين مركز را به رسميت شناخته است.
جاهاي ديگر چه طور؟
چرا. الان سمينارهاي زيادي در سراسر كشور در اين زمينه برگزار مي شود. اما مجموعه كارها خيلي سيستماتيك نيست. در اين جا ما سعي مي كنيم كه روي مسائل علمي تاكيد خاصي داشته باشيم.
استقبال صنايع از اين سمينارها و مخصوصا همايش  ملي hse چه طور بوده؟
من جمله اي را از زبان مديرعامل سابق پتروشيمي نقل مي كنم. ايشان گفت كه شما دست روي نقطه حساس صنايع گذاشته ايد. اين نياز همه صنايع ماست.
حالا اين صنايع آمدند در اين سمينارها و با مفاهيم مديريتي hse هم آشنا شدند. ببينيد در كشور ما صنايع خودروسازي اصولا در پياده سازي مفاهيم مديريتي خيلي جلوتر از حتي دانشگاههاي ما هستند، غير از اين صنايع و صنايع وابسته به نفت كه درآمد كافي براي هزينه كردن درباره hse دارند، چه صنايعي نسبت به اين مقوله گرايش داشته اند؟
اين موضوع، مورد نياز همه جوانب صنعت است. صنايع نفت و گاز و پتروشيمي، صنايع نيروگاهي، صنايع فولاد، صنايع شيميايي استقبال خوبي نشان داده اند.
حالا طرح هاي hse واقعا در اين صنايع اجرا مي شود؟
ببينيد، وقتي صنعتي راه مي افتد، به هر حال تلفاتي دارد و مشكلاتي را پيش مي آورد، اول همه مي خواهند به روش هاي مكانيكي اين تلفات را كم كنند. ولي بعد مشخص شد كه اين كافي نيست. علاوه بر روش هاي مكانيكي نياز به دستورالعمل هايي هم هست. وقتي خودرو ساخته مي شود، وسايل ايمني هم در آن تعبيه مي شود. اما وقتي آمار تلفات بالا مي رود، دستورالعمل هايي هم وضع مي شود. مثلا بستن كمربند ايمني اجباري مي شود. بعد از چند سال اين حركت به صورت فرهنگ درمي آيد. الان بستن كمربند در ايران فرهنگ شده. شما وقتي سوار ماشين مي شويد، به خصوص اگر جلو نشسته باشيد، دستتان خودبه خود به سمت كمربند مي رود؛ اين يعني فرهنگ. hse هم بايد به صورت فرهنگ دربيايد. الان اگر شما اتومبيلي سوار شويد كه كمربند نداشته باشد، احساس ناامني مي كنيد، در حالي كه قبل از اجباري شدن قانون كمربند ايمني، اصلا اين حس را نداشتيد. اگر در صنايع هم اين فرهنگ جا بيافتد، آن وقت همه به اين سمت مي روند. الان سطح آگاهي ها در جامعه بالا رفته است.
اما هنوز هم كاستي هايي ديده مي شود. خيلي اتفاقات است كه به راحتي روي آن سرپوش گذاشته مي شود.
ببينيد الان سعي مي شود كه اين ديدگاهها اصلاح شود. اگر من به عنوان يك مدير، سوءمديريتي در كارم دارم كه منجر به جرح يا فوت زيردستانم مي شود، نبايد با اين ظاهرسازي ها سوءمديريتمان را پوشش دهيم. اگر بخواهيم hse فرهنگ شود، بايد از مديران شروع كنيم. براي اين كه چيزي به صورت فرهنگ دربيايد به مفهومي به نام 3m نياز است: پول، ماشين و نيروي انساني(moey , machie. ma)بايد مديران ما نسبت به شعارهايي كه مي دهند، تعهد داشته باشند.
اگر hse به صورت فرهنگ دربيايد....
غير از صنايع و فرآيندي كه شما مثال زديد، بقيه هم بايد سراغ hse بيايند.
اصلا hse بايستي در كتاب هاي درسي وارد شود. بايد به طور زيربنايي روي آن كار شود. ما الان در دانشگاه شريف داريم اين همه مهندس، كارشناس و مدير تحويل صنعت مي دهيم. به هر كدام هم چندين واحد دروس عمومي ارائه مي شود. ولي جاي hse اين وسط واقعا خالي است. آشغال ريختن در خيابان ممكن است از لحاظ قانوني خلاف باشد، اما مهمتر از آن اين است كه از لحاظ فرهنگي، ضدارزش باشد. همه جا كه پليس نيست، ولي همه جا كه مردم هستند.اول شما به خاطر اين كه جريمه نشوي كمربند مي بندي، بعد از مدتي اگر پليس هم در خيابان نباشد به خاطر ايمني كمربند را مي بنديد. جامعه بايد به اين سمت برود.
اين قضيه دو بعد دارد كه بخشي ازآن به مردم برمي گردد و بخش ديگرش به سياستگذاران، اعم از قانونگذار، مجري قانون و... مجلس قانون وضع مي كند، دولت اجرا مي كند، نيروي انتظامي ضابط اجرا است و... براي hse در صنايع قانوني وجود دارد و اجباري هست؟ آيا سازماني در دولت پيگير هست؟ اگر صنعتي مفاهيم hse را رعايت نكند، توسط ارگاني خاص جريمه مي شود؟
hse همان طور كه گفتيم 3 بخش دارد: بخش آخرش محيط زيست است. براي حفاظت از محيط زيست سازمان بزرگي داريم كه در راس آن معاون رييس جمهور قرار دارد. اين يعني يك ضمانت اجرايي قوي. در چند سال اخير مي بينيم كه محيط زيست، نسبتا خوب عمل كرده است. صنايع هم خوب در اين زمينه عمل مي كنند. چون ضابط اجرايي قوي پشت قضيه است. در زمينه بهداشت عمومي و ايمني اين گونه نيست. متولي خاصي وجود ندارد. مثلا در مورد ايمني چندين متولي وجود دارد. وزارت كار، تامين اجتماعي، وزارت بهداشت، شهرداري ها و... همه به نوعي در كار هستند.
در كشورهاي مهم دنيا اين گونه است؟
در كشورهاي ديگر هر حادثه اي كه در دنيا اتفاق مي افتد، تعداد زيادي از كارشناسان و پژوهشگران روي آن كار مي كنند تا حادثه مشابهي مثل آن اتفاق نيافتد. اما در هر حادثه اي كه در ايران اتفاق مي افتد، بلافاصله هم سرپوش مي گذارند تا مديريت آن بخش كشور به خطر نيافتد! اين دو نگرش متفاوت است. حادثه قطار نيشابور را ببينيد. ما چه درس هايي از آن حادثه آموختيم؟ چند تا مقاله علمي و پژوهشي در مورد واقعه نيشابور كه منجر به مرگ چند صد نفر از هموطنان مان شد، چاپ شده؟
به نظر مي رسد چيز بارزي نبوده. حداقل ما كه نديديم. غير از گزارش هاي سازمان هاي مربوط، شايد هيچ دانشگاه يا نهاد تحقيقاتي روي آن كار نكرده است.
اما حتي در هند هم اينطور نيست. حادثه اي كه در بوپال هند اتفاق افتاد در سال 1984 بود. سال 2006 حدود 20مقاله علمي در اين مورد در ژورنال هاي علمي چاپ شده.
يعني مي فرماييداز يك سوراخ، بارها و بارها گزيده مي شويم.
در صورتي كه حديثي داريم كه مومن از يك سوراخ دوبار گزيده نمي شود. چرا اين اتفاق مي افتد؟ چون وقتي كسي گزيده مي شود، اطلاع نمي دهد كه در اين سوراخ  مار هست. مواظب باشيد. صدها نفر گزيده مي شوند. ما به كساني كه مسبب حادثه هستند، بعضا جايزه هم مي دهيم.
وقتي جايي سازماني، كارخانه اي افتتاح مي شود، چه كسي نوار را پاره مي كند؛ بالاترين مقام، پس همان طور كه افتخارش با اين مقام است، مسئوليت هايش هم با همان مقام بايد باشد. اين مقام بايد پاسخگو باشد.
اما همان طور كه گفتم بعد دومي هم وجود دارد. يعني مردم. ببينيد سالهاست كه ماليات در اين وضع شده و مشخص شده سازمان هاي عريض و طويل براي آن داريم. اجبار هم شده، قانونمند هم شده اما فرهنگ نشده است. هنوز هم خيلي ها نمي فهمند كه مالياتي كه مي دهند به خودشان برمي گردد. نمي دانند اين پول از جيبشان بيرون نمي رود بلكه صرف خودشان مي شود. مي روند و حساب سازي مي كنند. تازه ماليات چيزي است كه به خودشان يا نهايتاً به فرزندانشان برمي گردد. چه طور شما انتظار داريد كه مثلا مسئله محيط زيست كه بخش قابل توجهي از آن به نسل هاي بعد برمي گردد، در ايران مورد توجه قرار بگيرد؟
اگر حوادثي كه اتفاق مي افتد، گزارش نمي شود، آماري از حوادث نداريم. در يك مورد مي دانيم كه سالانه حدود 30هزار نفر از هموطنان مان در ايران در تصادف رانندگي مي ميرند. وقتي اين آمار اعلام مي شود و مردم با فاجعه مواجه مي شوند، كمربند ايمني فرهنگ مي شود. ايمني خودرو فرهنگ مي شود. ولي در مورد حوادث صنعت هيچ آمار و اطلاعاتي وجود ندارد، يا حداقل محرمانه است. وقتي نمي گوييم چقدر از مردم ما دارند در اثر سوءمديريت در ايمني مي ميرند، چه طور انتظار داريم كه مديران صنايع ما از رويدادهاي غيرمترقبه هراس داشته  باشند؟ چرنوبيل هم سالها در شرايط ايده آل كار مي كرد. اما تنها يك لحظه يك اتفاق كوچك افتاد.
نقش شركت هاي بيمه را در اين وسط چگونه مي بينيد؟
خيلي مهم است. در دنيا شركت هاي بيمه از حاميان مالي اين جور برنامه ها هستند. اولا بيمه بايد اجباري شود. خوب وقتي شركت هاي بيمه ببينند كه كارخانه اي موارد hse در آن در نظر گرفته نشده، مي گويد كه ريسك بالاست. يا بيمه نمي شود يا كارخانه دار مجبور است با مبلغ بسيار بيشتري كارخانه اش را بيمه كند. كارخانه دار كه مجبور است بيمه شود، مي بيند كه مي تواند با مثلا نصف آن قيمت كارخانه اش را ايمن كند. پس شركت هاي بيمه و اجباري شدن بيمه نقش اساسي در اين مقوله ها دارند.
در همين ساختمان دانشكده مهندسي شيمي يا در دانشگاه صنعتي شريف، موارد hse رعايت شده؟
من 5، 6 ماه است كه رئيس دانشكده شده ام. اما يك سال پيش مطالعه اي انجام داديم و نقاط بسيار حساس و خطرناك را شناسايي كرديم. الان در حال پياده كردن آنها هستيم. ما نقاط مختلف ايمني دانشگاه را بررسي كرديم و گزارش داديم. در همين دانشگاه نقاط بسيار حساس و خطرناكي وجود دارد. ما در حال پياده كردن hse در دانشگاه شريف هستيم. ببينيد چند وقت پيش در دانشگاه تربيت مدرس حادثه ناگواري اتفاق افتاد كه يك دانشجوي دكترا فوت شد...
در همين دانشگاه آسانسور كتابخانه مركزي سقوط كرد و باعث مرگ شد.
بله. ببينيد اينها خيلي بدتر است. مثلا فرض كنيد يك پليس از چراغ قرمز عبور كند شايد نوع جرمش با يك فرد معمولي يكي باشد اما اتهامش متفاوت است. اينكه در دانشگاه چنين وقايعي رخ بدهد خيلي بدتر از صنعت است. اصلا غيرقابل بخشش است. مردم به پليس، قاضي، استاد دانشگاه، معلم اعتماد دارند. اين افراد مسئوليتشان سنگين تر است.
]]>
<IMAGE>/1386/860220/news/000789.jpg</IMAGE>
<![CDATA[
توسعه پايدار براي كشورهاي در حال توسعه
hse يعني سلامت(healt)ايمني(safty)و محيط زيست(eviromet). اينها مقوله جديدي نيستند. قرنهاست كه بشر نسبت به اين موارد و به خصوص سلامت و امنيت خود توجه خاصي داشته است. به هر حال به محيط زيست هم مردم حساس بودند. اما مفهوم hse، نگرش جديدي به اين سه مقوله است. اين نگرش مديريتي است.
مثلاً در شركت نفت به محيط زيست اهميت مي دهند. حالا كم و زيادش بماند. بهداشت عمومي همواره مورد توجه بوده است. ايمني هميشه موضوع آنها بوده است. اما اينها به صورت جداگانه و در مديريت هاي جدا از هم اداره مي شدند. حدود 10 سال است كه نگرش هاي جديد مديريت به اين نتيجه رسيده اند كه اين سه موضوع از هم جدا نيستند. فرض كنيد كه يك حادثه كوچك در صنعت اتفاق مي افتد، مثلا يك انفجار يا آتش سوزي؛ اين مشكل اول به صورت ايمني خود را نشان مي دهد. بعد اين آتش جان عده اي را در خطر انداخته و به سلامت افراد ضرر مي رساند.
بعد اثرات آتش سوزي در محيط پراكنده شده و هم محيط زيست را به خطر مي اندازد و هم به سلامت افرادي كه به طور مستقيم با آن سر و كار نداشته اند، ضربه مي زند. پس مي بينيد كه مسئله اي كه ابتدا به خاطر عدم رعايت مسائل ايمني به وجود آمده، بهداشت و محيط زيست را هم به خطر مي اندازد. مثلا حادثه چرنوبيل كه در اوكراين اتفاق افتاده، يك نيروگاه هسته اي منفجر شد و عده اي را از بين برد. خيلي ها هم تحت تاثير مواد راديو اكتيو به سرطان هاي مختلف دچار شدند. اين مواد راديو اكتيو تا هزاران كيلومتر آن طرف تر تا جنوب بريتانيا يا ولز هم رفتند و گوسفندان آنجا را آلوده كردند. هنوز هم ابرهاي ساكني در آلپ هستند كه بقاياي آن انفجار هستند. اين نشان مي دهد كه عدم رعايت ايمني، چه طور به محيط زيست ضربه مي زند و اين سه مسئله چه طور به هم وابسته هستند. گفته مي شود كه غايت hse، توسعه پايدار است. براي كشورهاي در حال توسعه، توسعه پايدار دست نيافتني است، مگر اين كه ما به مديريت hse بپردازيم.]]>
</TEXT>
</DOC>
<DOC>
<DOCID>HAM2-860220-074</DOCID>
<DOCNO>HAM2-860220-074</DOCNO>
<ORIGINALFILE>/1386/860220/news/_informatic.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[دنياي علم]]>
</TITLE>
<TEXT>
<![CDATA[راهبرد توسعه فناوري اطلاعات كره جنوبي در اختيار ايران
معاون فناوري اطلاعات وزارت ارتباطات اعلام كرد راهبرد توسعه فناوري اطلاعات كره جنوبي در حال تهيه و تدوين است و پس از نهايي شدن در اختيار وزارت ارتباطات و فناوري اطلاعات ايران قرار خواهد گرفت. عبدالمجيد رياضي گفت: اين راهبرد را موسسه توسعه جامعه اطلاعاتي كره آماده مي كند و براساس مذاكرات صورت گرفته در اختيار ايران قرار مي گيرد.
وي گفت: در ديدار مسئولان ارتباطي كره جنوبي و ايران در حاشيه اجلاس ict در كره، همچنين وظايف آژانس توسعه ملي اينترنت كه توسعه شبكه و مديريت منابع اينترنت در سطح كشور كره است، شرح داده شد كه مي تواند الگوي مناسبي براي ايران باشد. همايش وزيران فناوري اطلاعات جهاني 82تا 03فروردين ماه در كره جنوبي برگزار شد و وزير ارتباطات و فناوري اطلاعات ايران نيز در آن حضور داشت.
خدمات ايميل مايكروسافت راه اندازي مي شود
شركت مايكروسافت سرانجام پس از وقفه اي طولاني، نگارش جديد ايميل رايگان خود را در 28زبان مختلف براي كاربران سراسر جهان راه اندازي كرد. به گزارش خبرگزاري آسوشيتدپرس، خدمات ايميل جديد مايكروسافت به نام ويندوز لايو هات ميل widows   live hotmailكه به شكل رسمي از سه شنبه راه اندازي شد، ظاهري كاملا جديد با ويژگي هايي گوناگون دارد و به قابليتهاي نرم افزار مديريت ايميل همين شركت يعني نرم افزار آوت لوك نيز مجهز است.
طبق آمارهاي ارايه شده توسط شركت مايكروسافت، هم اكنون 082ميليون نفر در سرتاسر جهان از خدمات ايميل قديمي تر ام اس ان هات ميل اين شركت استفاده مي كنند. شركت مايكروسافت از چند ماه قبل بسياري از خدمات اينترنتي خود را تغيير نام داد و پيشوند ام اس ان را در آنها با نام لايو عوض كرده است كه همين مورد در زمينه خدمات ايميل اين شركت نيز صدق مي كند و نام ويندوز لايو هات ميل به جاي ام اس ان هات ميل انتخاب شده است.
ناسا نگران مرگ
فضانوردان مريخي است
آژانس فضايي آمريكا با همكاري گروهي از دانشمندان آمريكايي در حال يافتن پاسخي براي اين مسئله است كه در صورت سفر انسان به مريخ با وقوع مرگ چه اقدامي انجام دهد. ناسا مطمئن است كه به زودي انسان به مريخ سفر خواهد كرد اما مدت زمان رفت و برگشت آن به سياره سرخ در حدود 3 سال به طول مي انجامد به همين علت ناسا نگران است كه در صورت بروز مرگ براي يكي از فضانوردان چه اقدامي بايد صورت گيرد. محققان آژانس فضايي آمريكا در  هاستون با طرح سوالي در خصوص مشكلات طبيعي زيستي و همچنين تحقيقات فضايي قصد دارند، از هم اكنون خود را از براي رودررويي با اين دنياي جديد و ناشناخته آماده كنند.
ساخت حسگري زيستي براي رديابي مواد انفجاري و مرگ آور
محققان دانشگاه تمپل آمريكا حسگر زيستي جديدي را ابداع كرده اند كه از قابليت منحصربفردي نظير رديابي بوي مواد انفجاري و عوامل شيميايي برخوردار است. محققان مدرسه پزشكي دانشگاه تمپل با ساخت اين حسگر زيستي، اكنون اين اميدواري را در نزد متخصصان و كارشناسان زنده كرده اند كه در آينده اي نزديك از آنها در شناسايي دقيق مين هاي زميني و عوامل مرگ آور نظير گازهاي شيميايي و سمي استفاده كرد. دني داناسكاران به همراه ساير محققان اين دانشگاه براي ساخت اين حسگر زيستي به مهندسي ژنتيكي حس بويايي نوعي مخمر پرداخته و توانستند با استفاده از نوعي پروتئين فلوئورسنت سبز، وجود عوامل مرگبار و شيميايي در محيط هاي مختلف را نشان دهند.
ساخت سيستم كنترل كننده مركزي نبردهاي آينده آمريكا
شركت سازنده تسليحات نظامي لاكهيدمارتين آمريكا سيستم كنترل كننده مركزي نبردهاي آينده اين كشور را طراحي و خواهد ساخت.
اين قرارداد از سوي بنگاه بين المللي تجهيزات علمي به شركت لاكهيد آمريكا مارتين ارايه شده و قرار است اين سيستم نوين نظامي با مشاركت شركايي نظير irobot و hoeywell ساخته شود.به گفته كارشناسان ارزش اين قرارداد بالغ بر 35 ميليون دلار اعلام شده و طبق برنامه ريزي هاي صورت گرفته تا سال 2014 ارائه خواهد شد.]]>
</TEXT>
</DOC>
<DOC>
<DOCID>HAM2-860220-075</DOCID>
<DOCNO>HAM2-860220-075</DOCNO>
<ORIGINALFILE>/1386/860220/news/_informatic.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[سوژه روز
وبلاگستان نظاميان جهان]]>
</TITLE>
<TEXT>
<IMAGE>/1386/860220/news/000783.jpg</IMAGE>
<![CDATA[
عليرضا مجيدي
تصور كنيد تعدادي از سربازاني كه از جنگ هاي مهم جهان مثل جنگ هاي داخلي آمريكا، جنگ جهاني دوم، جنگ ويتنام و جنگ ايران و عراق جان سالم به در برده بودند، روز بعد از عمليات و جنگ، درباره خاطرات و تجربه هايشان مي نوشتند و مردم سراسر جهان مي توانستند اين مطالب را بلافاصله و قبل از هرگونه ويرايشي بخوانند. لازم نيست خيلي تخيلتان را به كار بيندازيد. امروزه به ياري اينترنت و وبلاگ ها، ديگر نيازي به تصور و خيال نيست.
تعداد وبلاگ هاي سربازان آمريكايي در كشورهاي عراق و افغانستان به طرز چشمگيري افزايش پيدا كرده است. سال 2004 تنها 50 وبلاگ نظامي وجود داشت. اين عدد در سال 2005 به 200 رسيد و امروزه تعداد وبلاگ هاي نظاميان آمريكايي از هزار گذشته است.
اين وبلاگ ها پر از مطالب واقعي، ويرايش نشده و حاوي تجربيات و خاطرات دست اول هستند. به علاوه گاهي مي شود وبلاگ هايي پيدا كرد كه آخرين پست آنها، آخرين نوشته هاي صاحبانشان بوده است.
مارتينز 20 ساله كه در 20 مارس 2005 بر اثر شليك گلوله يك تك تيرانداز كشته شد، در آخرين پستش چنين نوشته بود: من زنده ام، راه مي روم و براي برگشتن به خانه از اين جهنم، روزشماري مي كنم.
به اين وبلاگ ها به طور اختصاري milblog گفته مي شود كه خلاصه اي است از military weblog.
بسياري از مطالبي كه در اين دست وبلاگ ها مي توان پيدا كرد، روزنوشت هايي در مورد حوادث و كارهاي روزانه سربازان است ولي گاهي مطالبي هم پيدا مي شوند كه چهره زشت و مخرب جنگ و همچنين هرج و مرج ناشي از آن را نشان مي دهند. كالبي بازل نويسنده وبلاگ my war، در يكي از پست هاي وبلاگش به تاريخ 5 آگوست سال 2004 يك روز قبل از جنگي در موصل مي نويسد:
دو مرد را در گوشه اي ديدم كه آر پي جي دستشان بود، ماتم برد، سعي كردم خونسرديم را به دست بياورم، به آنها شليك كردم، بعد از آن ديگر نديدم كسي از آنجا تكان بخورد.
بازل هم اكنون در بروكلين است. وبلاگ وي به سرعت محبوب و پربازديدكننده شده بود ولي مدتي بعد فرماندهان نظامي از وي خواستند قبل از ارسال هر پست، نوشته هايش را به آنها نشان دهد. آنها مي ترسيدند مطالب اين وبلاگ افشاكننده تاكتيك هاي نظامي باشد. بازل مجبور شد بسياري از پست هايش را حذف كند.
ولي اين محدوديت به هيچ عنوان جلوي بازل را نگرفت، از هنگامي كه وي از در ماه دسامبر به آمريكا برگشته، دو مقاله در يكي از مجلات نوشته است، همچنين وي به زودي يك كتاب در مورد خاطراتش منتشر خواهد كرد.
هيچ كس دقيقا نمي داند چند نظامي آمريكايي در عراق و افغانستان وبلاگ مي نويسند. در حال حاضر 148 هزار نظامي در عراق و بيش از شانزده هزار سرباز آمريكايي در عراق هستند. مسئله ديگر اين است كه دسترسي به همه وبلاگ هاي نظامي براي همگان ميسر نيست، بسياري از وبلاگ نويسان نظامي ترجيح مي دهند، دسترسي به مطالب وبلاگشان را محدود به دوستان و اعضاي خانواده شان كنند.
بسياري از وبلاگ نويس هاي نظامي از لپ تاپ خودشان براي نوشتن و به روز كردن وبلاگ هايشان استفاده مي كنند. آنها مي توانند از كافي نت هاي بزرگي كه در افغانستان و عراق ايجاد شده است براي دسترسي به اينترنت استفاده كنند.
سايت هايي هستند كه به معرفي وبلاگ هاي نظامي مي پردازند. يكي از بهترين اين سايت ها، سايت milbloggig به آدرس http://www.milbloggig.com است. نزديك به 1500 وبلاگ نظامي در اين سايت مرتب شده اند. با رفتن به اين سايت مي توانيد آخرين اخبار وبلاگستان نظامي را مطالعه كنيد.
ارتش آمريكا چندي پيش در 19 آوريل تعدادي از قوانين امنيتي خود را تغيير داد. بر اساس يكي از بندهاي قوانين جديد، همه سربازان قبل از انتشار مطالب بايد با مقام بالادستي خود در مورد محتواي مطالبشان مشورت كنند و نظر آنها را جويا شوند. اين موضوع بايد در مورد همه فعاليت هاي اينترنتي مثل ارسال ميل، وبلاگ نويسي و نوشتن در فوروم ها رعايت شود.]]>
</TEXT>
</DOC>
<DOC>
<DOCID>HAM2-860220-076</DOCID>
<DOCNO>HAM2-860220-076</DOCNO>
<ORIGINALFILE>/1386/860220/news/_informatic.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[پيشنهاد ايجاد انديشگاه هاي مديريت شهري در محله ها]]>
</TITLE>
<TEXT>
<![CDATA[دكتر مجتبي فاضلي، مدير دفتر فن آوري دانشگاه صنعت آب و برق در دومين جلسه اتاق فكر توسعه علوم و فن آوري گفت: رسالت كانون هاي تفكر بايد ايجاد انديشگاه در محله ها باشد تا فلسفه هاي مديريتي به مردم و عكس العمل هاي مردمي به مديران منتقل شود و به اين ترتيب حلقه گمشده رابطه ميان لايه هاي مديريتي و مردم پيدا مي شود.]]>
</TEXT>
</DOC>
<DOC>
<DOCID>HAM2-860220-077</DOCID>
<DOCNO>HAM2-860220-077</DOCNO>
<ORIGINALFILE>/1386/860220/news/_kharj.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[35 هزار سرباز آمريكايي تا آذرماه در عراق مستقر مي شوند
چنيدر بغداد]]>
</TITLE>
<TEXT>
<IMAGE>/1386/860220/news/000900.jpg</IMAGE>
<![CDATA[
ايسنا: معاون بوش كه در يك سفر غيرمنتظره وارد بغداد شده با فرمانده نيروهاي آمريكايي در عراق و نخست وزير اين كشور ديدار كرد.
ديك چني، معاون رئيس جمهور آمريكا كه صبح ديروز در جريان سفرهايش به منطقه در سفري غيرمنتظره وارد بغداد شد، به محض ورود به اين شهر با ژنرال ديويد پترائوس، فرمانده نيروهاي آمريكايي در عراق ديدار كرد. وي در ديدار با پترائوس در خصوص اوضاع امنيتي عراق و وضعيت نيروهاي آمريكايي در اين كشور بحث و تبادل نظر كرد. چني همچنين با رايان كروكر، سفير آمريكا در بغداد و نوري مالكي، نخست وزير عراق ديدار كرده و در خصوص آخرين تحولات سياسي و امنيتي اين كشور گفت وگو كرد.
معاون رئيس جمهور آمريكا قرار است با مسئولان بلندپايه عراق و وزيران امنيتي اين كشور نيز ديدار كند.
از طرف ديگر به گزارش بي بي سي اوايل هفته جاري، چني و مالكي از طريق ارتباط ويديويي مذاكراتي را درباره شرايط سياسي و امنيتي عراق انجام دادند و در ملاقات در بغداد، اين گفتگوها را ادامه خواهند داد.سفر چني در شرايطي صورت مي گيرد كه جناح هاي وابسته به اعراب سني در پارلمان عراق تهديد كرده اند كه از دولت ائتلافي به رهبري گروه هاي شيعه كناره گيري خواهند كرد.
سفير ايالات متحده در بغداد گفته است كه احتمالا ديك چني از نمايندگان پارلمان عراق درخواست كند فعلا از تعطيلي دو ماهه تابستاني صرف نظر كنند.
از سوي ديگر شان مك كورمك، سخنگوي وزارت امور خارجه آمريكا اعلام كرد كه كاندوليزا رايس، وزير امور خارجه آمريكا نيز در ديدار با برهم صالح، معاون نخست وزير عراق در واشنگتن در خصوص راه هاي تحقق آشتي ملي در عراق و انجام اصلاحات اقتصادي و سياسي در اين كشور بحث و تبادل نظر كرد.
قرار است معاون رئيس جمهوري آمريكا از بغداد عازم امارات متحده عربي شود و در ادامه ديدارهاي خود از كشورهاي منطقه، به عربستان سعودي، مصر و اردن نيز سفر كند.همچنين پنتاگون از استقرار 35 هزار سرباز آمريكايي تازه نفس در عراق تا دسامبر سال جاري خبر داده است، اقدامي كه به ارتش آمريكا اجازه مي دهد سطح نيروهاي خود را تا سال آينده در عراق حفظ كند.
به نوشته روزنامه اينترنشنال هرالد تريبون، برايان ويتمن، سخنگوي پنتاگون(وزارت دفاع آمريكا)اظهار داشت كه تصميم واشنگتن مبني بر فراخوان 10 تيپ ارتش آمريكا به منظور مستقر شدن در عراق بين ماه هاي اوت و دسامبر سال جاري به اين معنا نيست كه دولت بوش تصميم گرفته تاريخ استقرار نيروهاي تقويتي كنوني خود را كه پيشتر قرار بوده تا ماه ژوئن تكميل شود، تمديد كند.]]>
</TEXT>
</DOC>
<DOC>
<DOCID>HAM2-860220-078</DOCID>
<DOCNO>HAM2-860220-078</DOCNO>
<ORIGINALFILE>/1386/860220/news/_kharj.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[شوراي امنيت2، طرح درباره كوزوو را بررسي مي كند]]>
</TITLE>
<TEXT>
<IMAGE>/1386/860220/news/000906.jpg</IMAGE>
<![CDATA[
ايرنا: در شوراي امنيت سازمان ملل كه رياست آن در ماه جاري بر عهده آمريكاست دو طرح مختلف در مورد آينده سياسي استان جدايي طلب كوزوو در جنوب صربستان در حال بررسي است.
به گزارش رسانه هاي صربستان، يكي از طرح ها بر پايه پيشنهاد مارتي آهتيساري نماينده دبير كل سازمان ملل است كه در آن استقلال كوزوو تحت نظارت اروپا پيشنهاد شده است.
اين طرح مورد حمايت آمريكا و اتحاديه اروپا قرار دارد و سندي در مورد كليات اين طرح از سوي آمريكا و اروپا در ميان اعضاي شوراي امنيت توزيع شده است. بر اساس طرح ديگر كه از سوي مسكو مطرح شده، زمان تصميم گيري در مورد آينده كوزوو هنوز فرانرسيده و بايد مذاكرات سران بلگراد و پرشتينا در اين زمينه ادامه يابد.
زلمي خليل زاد نماينده آمريكا در شوراي امنيت در اين ارتباط گفته است: انتظار مي رود ظرف چند روز آينده بحث درباره كوزوو در شوراي امنيت صورت گيرد. وي افزود: در گفت وگو با ويتالي چوركين همتاي روسي خود در شوراي امنيت بحثي در مورد وتو از جانب مسكو مطرح نشد.
مسكو قبلا اعلام كرده بود كه هر قطعنامه بر خلاف منافع صربستان را وتو خواهد كرد. به گفته سفير آمريكا در شوراي امنيت، روسيه در حال حاضر تنها بر مذاكرات بيشتر در اين زمينه تكيه دارد و تهديد به وتو نمي كند.
سخنگوي هيات روسيه در سازمان ملل نيز گفته است كه هنوز زود است كه درباره امكان وتوي روسيه صحبت شود.
خليل زاد گفت كه مساله كوزوو از اولويت هاي آمريكا براي طرح در شوراي امنيت است و با همكاري روسيه طي دو يا سه روز آينده موضوع در شوراي امنيت مطرح مي شود.
مخالفين طرح آهتيساري مي گويند كه مفاد اين طرح با نقض تماميت ارضي يك كشور عضو سازمان ملل موجب ايجاد يك سابقه نامطلوب سياسي خواهد شد كه ممكن است سبب تنش در ديگر نقاط جهان با وضعيتي مشابه از لحاظ ايده هاي جدايي خواهانه مردم آن مناطق شود، اما آمريكا و اروپا موضوع كوزوو را يك مورد خاص توصيف كرده اند و به دليل پاكسازي قومي در اين منطقه در دهه??جدايي كوزوو را ضروري تلقي مي كنند.
كوزوو از سال????بعد از بمباران??روزه ناتو عليه رژيم ميلوشوويچ در يوگسلاوي سابق تحت نظارت بين المللي است و از آن زمان تاكنون بلگراد بر اين ناحيه هيچ نوع حاكميتي نداشته است.]]>
</TEXT>
</DOC>
<DOC>
<DOCID>HAM2-860220-079</DOCID>
<DOCNO>HAM2-860220-079</DOCNO>
<ORIGINALFILE>/1386/860220/news/_kharj.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[كوتاه]]>
</TITLE>
<TEXT>
<![CDATA[تبرئه تروريست كوبايي در آمريكا
]]>
<IMAGE>/1386/860220/news/000897.jpg</IMAGE>
<![CDATA[
بي بي سي: پوسادا كاريلس كارمند سابق سازمان اطلاعات مركزي آمريكاكه از سوي كوبا و ونزوئلا به خاطر بمب گذاري در هواپيماي مسافربري كوبا در سال 1976 تحت تعقيب است،در آمريكا تبرئه شد.اين هواپيما در سواحل باربادوس منفجر شد و در آن 73 نفر كشته شدند.
دولت كوبا بارها خواستار استرداد كاريلس و محاكمه وي در اين كشور شده است. در پي انتشارخبر تبرئه كاريلس، دولت كوبا با صدور بيانيه اي اعلام كرد: آمريكا حامي اصلي تروريسم در جهان است و براي اينكه اسرار سيا فاش نشود، به كاريلس پناه داده است. كاريلس متولد كوبا و شهروند ونزوئلا ست. كاريلس علاوه بر اتهام بمب گذاري در هواپيماي منفجر شده، در سال 2000 و در جريان سفر فيدل كاسترو به پاناما به اتهام طراحي ترور كاسترو دستگير شد و در سال 2004 با عفو از زندان آزاد شد.
اعلام زمان استعفاي بلر
]]>
<IMAGE>/1386/860220/news/000903.jpg</IMAGE>
<![CDATA[
ايرنا: انتظار مي رود كه بيانيه اي درمورد تصميم توني بلر، نخست وزير انگليس مبني بر كناره گيري از رهبري حزب كارگر اين كشورامروز صادر شود.
توني بلر در پي فشار هاي فزاينده چند ماه پيش اعلام كرد كه از پست نخست وزيري كناره گيري خواهد كرد. پس از شكست حزب كارگر در انتخابات اسكاتلند،اكنون حزب فرصت اندكي براي بازسازي دارد و گردن بران كه از او به عنوان جانشين بلر صحبت مي شود نيزآنگونه كه انتظار مي رفت نتوانست حزب را منسجم و راي دهندگان را راضي كند.بر اساس سنت انگليس بلر استعفاي خودرا به ملكه انگليس تقديم مي كند.
درخواست بركناري نخست وزير تايلند
]]>
<IMAGE>/1386/860220/news/000909.jpg</IMAGE>
<![CDATA[
ايرنا: بيش از 50تن از فعالان سياسي تايلند در ملاقات با رئيس شوراي امنيت ملي خواستار بركناري نخست وزير اين كشور براي جلوگيري از متلاشي شدن كشور شدند.
سامانه اينترنتي نيشن در اين باره نوشت: در اين ديدار كه در محل مقر مركزي ارتش تايلند انجام شد، سونتهي بونياراتكلين كه رئيس ارتش كشور نيز مي باشد شخصا و بطور غير علني از فعالان سياسي استقبال كرد و با آنها به گفت وگو پرداخت.
اين در حالي است كه بطور معمول معاونين وي پذيراي مراجعين رئيس شوراي امنيت ملي هستند.]]>
</TEXT>
</DOC>
<DOC>
<DOCID>HAM2-860220-080</DOCID>
<DOCNO>HAM2-860220-080</DOCNO>
<ORIGINALFILE>/1386/860220/news/_kharj.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[بانك جهاني اعلام كرد]]>
</TITLE>
<TEXT>
<![CDATA[خسارت هاي  فراوان رژيم صهيونيستي به اقتصاد فلسطيني ها
مهر: مانع تراشي رژيم صهيونيستي در برابر فعاليت هاي اقتصادي فلسطينيان در نوار غزه با محدود كردن تردد فلسطيني ها در اين منطقه سبب وارد آمدن خسارتهاي فراواني به اقتصاد فلسطيني ها شده است.
بانك جهاني با صدور بيانيه اي با اشاره به اين مطلب، از اقدامات رژيم صهيونيستي در محدود كردن تردد فلسطينيان در نوار غزه و غير ممكن بودن دسترسي فلسطينيان به 50درصد از اراضي اين منطقه انتقاد كرد.
بر اساس بيانيه بانك جهاني، مسدود شدن نوار غزه و محدودشدن فعاليت هاي اقتصادي فلسطينيان در اين منطقه به اقتصاد فلسطين خسارت هاي زيادي را وارد كرده است.
درهمين رابطه ديويد كرايگ مسئول خاورميانه و نوار غزه بانك جهاني اعلام كرد: اجراي سياست هاي محدودسازي اسرائيل در نوار غزه سبب افزايش هزينه هاي فعاليت هاي اقتصادي در اين منطقه شده و جوي از بي اعتمادي را در ميان فعالان اقتصادي پديد آورده به نحوي كه اين افراد حاضر نيستند؛ در نوار غزه فعاليت هاي اقتصادي خود را ادامه بدهند.در همين رابطه در ماه گذشته ميلادي نيز بانك جهاني با انتشار گزارشي از رژيم صهيونيستي خواسته بود تا گذرگاه رفح واقع در نوارغزه و مرز فلسطين با مصر را بازگشايي كند.
بر اساس اين گزارش رژيم صهيونيستي به بهانه اينكه گروههاي فلسطيني از طريق گذرگاه رفح اقدام به ورود و خروج تسليحات نظامي مي كنند اين گذرگاه را مسدود كرده و با مسدود شدن اين گذرگاه امرار معاش ساكنان اين منطقه دچار مشكل شده است.
از سوي ديگر به دليل آنكه اغلب داد و ستدهاي فلسطيني ها با كشورهاي منطقه از طريق گذرگاه رفح انجام مي شود؛ با مسدود شدن آن اقتصاد فلسطين دچار افت شده است.
به گزارش بانك جهاني، تنها با بازگشايي گذرگاه رفح و حضور كشورهاي عربي و اروپايي در آن و انجام امور اقتصادي در مرز فلسطين و مصر مي توان به اقتصاد فلسطيني ها كمك كرد. هرچند نظاميان رژيم صهيونيستي از آگوست 2005 نوار غزه را ترك كرده اند، اما از آن زمان تا كنون به بهانه قاچاق اسلحه و مهمات از طريق گذرگاه رفح اقدام به مسدودكردن آن كرده اند.]]>
</TEXT>
</DOC>
<DOC>
<DOCID>HAM2-860220-081</DOCID>
<DOCNO>HAM2-860220-081</DOCNO>
<ORIGINALFILE>/1386/860220/news/_kharj.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[مذاكرات امنيتي آمريكا و جمهوري آذربايجان]]>
</TITLE>
<TEXT>
<![CDATA[ايرنا: ان درس سفير آمريكا در باكو گفت: جمهوري آذربايجان و آمريكا مذاكرات مربوط به همكاري امنيتي دوجانبه را از سر مي گيرند.
درس در گفت و گو با خبرنگاران افزود: مذاكرات درباره همكاري امنيتي فيمابين از اهميت زيادي برخوردار است و مسايل مربوط به آن با حضور مقامات برخي وزارتخانه هاي دو كشور بررسي مي شود. وي گفت: مسوولان ذيربط دو كشور در حال هماهنگي زمان برگزاري اين مذاكرات در واشنگتن هستند و ادامه رايزني هاي امنيتي براي دو كشور ضروري است. پيشتر دولت جمهوري آذربايجان در اوايل ماه جاري در اعتراض به گزارش اخير وزارت امور خارجه آمريكا كه در آن منطقه قره باغ كوهستاني از فهرست مناطق اشغالي اين كشور حذف شده بود برنامه سفر يك هيات آذري به واشنگتن براي بررسي مسايل امنيتي دو كشور را لغو كرده بود.
اين هيات متشكل از مقامات وزارتخانه هاي امور خارجه، دفاع، امنيت ملي، كشور، حوادث پيش بيني نشده و نيروي مرزباني جمهوري آذربايجان قرار بود دوم ارديبهشت عازم آمريكا شود.]]>
</TEXT>
</DOC>
<DOC>
<DOCID>HAM2-860220-082</DOCID>
<DOCNO>HAM2-860220-082</DOCNO>
<ORIGINALFILE>/1386/860220/news/_kharj.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[يك موشك ميان برد پيشرفته هند، به كار گرفته شد]]>
</TITLE>
<TEXT>
<![CDATA[ايرنا: پيشرفته ترين موشك ميان برد و سطح به سطح هند به نام پريتوي، توسط ارتش اين كشور در منطقه آزمايش كامل در آبهاي چانديپور و حدود??كيلومتري از ناحيه بالاسور در ايالت اوريسا در شرق اين كشور، به كار گرفته شد.
بهره گيري عملي ازاين موشك نوع پريتوي ساخت داخلي، ساعت??/? دقيقه ديروز صورت گرفت. موشك پريتوي اكنون در رده جنگ افزارهاي ارتش هند قرار گرفته است. دانشمندان سازمان تحقيق و توسعه دفاعي هند كه همراه مقام هاي ارشد نظامي آزمايش عملي موشك سطح به سطح نوع پريتوي را انجام دادند، اين اقدام را آزمايش كاربردي اعلام كردند.
به گفته كارشناسان دفاعي هند، موشك پرتيوي را مي توان در هر فاصله اي از جبهه جنگ مستقر كرد.]]>
</TEXT>
</DOC>
<DOC>
<DOCID>HAM2-860220-083</DOCID>
<DOCNO>HAM2-860220-083</DOCNO>
<ORIGINALFILE>/1386/860220/news/_kharj.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[بحران غذايي در كره شمالي]]>
</TITLE>
<TEXT>
<![CDATA[واحد مركزي خبر: بحران غذايي كره شمالي كه در دهه نود موجب مرگ و مير تعداد زيادي شد به بحراني مزمن تبديل شده و اوضاع به قدري وخيم است كه كمكهاي بين المللي هم كمكي به حل بحران نمي كند.
به گزارش خبرگزاري فرانسه 17درصد خاك كره شمالي قابل كشت است كه پايين ترين ميزان در جهان است و زمين هاي كشاورزي محدودي هم كه وجود دارد، به صورت دستي كشت و برداشت مي شوند.
ژان پير دومارژري مدير برنامه غذايي سازمان ملل متحد در كره شمالي مي گويد: كمبود مواد غذايي شديد در اين كشور مشكلي ساختاري است كه حل آن به ده ها سال وقت نياز دارد.]]>
</TEXT>
</DOC>
<DOC>
<DOCID>HAM2-860220-084</DOCID>
<DOCNO>HAM2-860220-084</DOCNO>
<ORIGINALFILE>/1386/860220/news/_shari.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[شورا به تثبيت مديريت شهري رأي داد
بازتاب داخلي و خارجي ابقاي قاليباف]]>
</TITLE>
<TEXT>
<IMAGE>/1386/860220/news/000891.jpg</IMAGE>
<IMAGE>/1386/860220/news/000894.jpg</IMAGE>
<IMAGE>/1386/860220/news/000912.jpg</IMAGE>
<![CDATA[
گروه شهري- راي شوراي شهر تهران براي ابقاي دكتر محمدباقر قاليباف در مسئوليت شهرداري تهران با استقبال مقامات و جريان هاي سياسي كشور و نيز بازتاب هاي خبري در رسانه هاي خارجي روبه رو شد.
به گزارش ايرنا، مصطفي پورمحمدي وزير كشور ديروز با ابراز خوشحالي از سرعت عمل شوراي شهر در انتخاب شهردار تهران، گفت: اين سرعت انتخاب سبب خواهد شد كه مسايل مديريت شهري توقفي نداشته باشد و به سرعت به فعاليت هاي خودش ادامه دهد.
پورمحمدي كه در حاشيه مراسم افتتاح مركز آسيايي كاهش خطرپذيري لرزه اي كه در وزارت كشور برگزار شده بود، سخن مي گفت، افزود: اگر مصوبه شوراي شهر به صورت مكتوب و رسمي به وزارت كشور ارسال شود، به سرعت نسبت به صدور حكم ابقاي آقاي قاليباف شهردار تهران اقدام خواهد شد.
انتخاب مجدد محمد باقر قاليباف به سمت شهردار تهران در ميان رسانه هاي خارجي و چهره هاي سياسي داخلي بازتاب گسترده اي داشت
شوراي مستقل
شورا تحت فشار تبليغاتي و رسانه اي كاري را انجام نمي دهد و براي ما رسيدن به نتيجه درست مطرح بوده است.
**
بقيه از صفحه اول
همچنين عضو كميسيون امنيت ملي مجلس گفت: انتخاب شوراي شهر تهران در نهايت بسيار خوب و قابل توجه است و با توجه به مشكلات گسترده تهران مي توان اميدوار بود كه آقاي قاليباف در دوره جديد مديريت خود بتواند بر مشكلات گسترده شهر غلبه و رفاه و خدمات لازم را به مردم عرضه كند.
دكتر كاظم جلالي در گفتگو با مهر در خصوص اظهارات رئيس شوراي شهر تهران مبني بر وجود فشار براي انتخاب افرادي به عنوان شهردار تهران افزود: من نمي دانم اين فشار چقدر وجود داشت ولي ما در سالي كه مقام معظم رهبري آن را به عنوان سال وحدت ملي و انسجام اسلامي اعلام كرده اند و وحدت را براي داخل كشور و انسجام را براي جهان اسلام ضروري مي دانند، صلاح نيست اينگونه اعمال نظرها بر نهادهاي مدني تحميل شود.
منتظر تحولات گسترده هستيم
حميدرضا حاجي بابايي، عضو هيأت رئيسه مجلس شوراي اسلامي با اشاره به اين كه تهران شهري است با مطالبات بزرگ و منتخب نخبگان مستقر در شوراي شهر بايد كه توان مديريتي بالايي داشته باشد گفت: اين امر مستلزم رأي اكثريت قريب به اتفاق اعضاي شورا بود كه چنين اتفاقي هم رخ داد.
وي با اشاره به سوابق مديريتي قاليباف افزود: شهردار منتخب تهران كسي است كه امتحان پس داده و من معتقدم با اين تركيب و همكاري شهردار تهران و اعضاي شوراي شهر بايد منتظر تحولات بزرگي در سطح پايتخت باشيم.
3 فايده توافق
دبيركل جامعه اسلامي فرهنگيان نيز در تحليل آثار انتخاب شهردار تهران با اتفاق آرا گفت: جاي تبريك دارد كه اولين اقدام شوراي سوم به دور از هرگونه گرايش هاي سياسي و تعلقات جناحي صورت گرفت.ابوالقاسم رئوفيان ادامه داد: قطعا انتخاب شهردار مؤثر خواهد بود در روند كار شهردار، شوراي شهر و تصور مردم از شهردار و شوراي شهر. وي گفت: شهرداري كه توانسته باشد با چنين آراي بالايي انتخاب شود معلوم است كه مورد وثوق اكثريت اعضاي شورا است و اين مي تواند به عنوان يك عامل انگيزش در افزايش خدمت و مديريت شهري در پايتخت مؤثر باشد.
رئوفيان سومين تأثير اين توافق اكثريتي را بر روي شهروندان تهراني ذكر كرد و گفت: شهروندان وقتي احساس مي كنند شهردار آنها با رأي بالا انتخاب شده  است مطمئن خواهند شد كه اين شهردار از يك پشتوانه قوي برخوردار است و مي تواند نسبت به گذشته منشأ خدمات بيشتري باشد.
وي افزود: از تأثير اين توافق بر روي اعضاي شوراي شهر نيز نبايد غافل شد چراكه بعد از چندين روز بحث و بررسي، آنان موفق شدند كسي را انتخاب كنند كه مي تواند با تكيه بر ويژگي هاي بارز شخصيتي در مديريت شهري موفق باشد.
انتخابي به دور از شائبه سياسي
از سوي ديگر غلامرضا مصباحي مقدم، نماينده مردم تهران در مجلس شوراي اسلامي نيز در گفت وگو با مهر انتخاب قاليباف به عنوان شهردار را انتخابي شايسته و فاقدشائبه سياسي خواند و يادآور شد: خوشبختانه اعضاي شوراي شهر نهايتاً  با بررسي و كنكاش اخباري كه از اين شورا طي دو روز اخير بيرون آمد توانستند انتخاب شايسته را انجام دهند.
وي افزود: مردم به اعضاي شوراي شهر و نمايندگان مجلس رأي نمي دهند كه آنها اين فرصت را سكوي پرش خود براي دستيابي به مقامات بالاتر كنند.
***
محمد خوش چهره، عضو كميسيون اقتصادي مجلس نيز با اشاره به تلاش هاي سياسي خا رج از شوراي شهر و آن جرياناتي كه در طي دو سه روز كشمكش حاكم بود گفت: اين انتخاب، انتخابي منطقي و به نفع شهر تهران بود.
وي ضمن تأكيد بر اينكه بقاي شهردار مهمترين نكته اي است كه در اينجا بايد مدنظر داشت افزود: احراز توانمندي شخصي و احراز بينش و درك صحيح به مباحث شهري دو ويژگي است كه براي شهردار لازم است. اين فرصت براي قاليباف پيش آمده كه چون در مسير مشكلات بوده هم اكنون بتواند با تبيين آن مسائل در مديريت شهري موفق تر باشد.
خوش چهره كارنامه قاليباف را با توجه به مشكلات ساختاري حاكم بر پايتخت و فضاي بيروني كه گاهي دوستانه نبود، موفق ارزيابي كرد و گفت:امروز از قاليباف اين انتظار است كه با توجه به تجربه خالصانه و با توجه به اينكه در كوران فضاي گذشته به پختگي رسيده اند منشأ خدماتي باشند براي مسائل و مشكلاتي كه روبروي اين كلان شهر قرار دارد.
بازتاب هاي خارجي
انتخاب محمدباقر قاليباف به عنوان شهردار تهران بازتاب گسترده اي در رسانه هاي خارجي داشت كه خلاصه اي از اين گزارش ها كه تا لحظه تنظيم خبر به دستمان رسيده از نظرتان مي گذرد:
خبرگزاري آسوشيتدپرس در جريان انعكاس خبر انتخاب دوباره محمدباقر قاليباف به عنوان شهردار تهران مدعي شد: شوراي شهر تهران بالاخره عصر روز چهارشنبه توانست با غلبه بر فشارهاي دولت، يك شهردار ميانه رو را براي دومين بار به منظور تصدي اين سمت در شهرداري تهران انتخاب كند.
اين خبرگزاري تأكيد كرد: انتخاب مجدد قاليباف به منزله يك پيروزي براي محافظه كاران ميانه رو در عرصه سياسي ايران است.
جالب توجه آنكه خبرگزاري فرانسه نيز، محمدباقر قاليباف را دقيقا با عنوان نماينده جناح محافظه كاران ميانه رو مورد اشاره قرار داد و افزود: قاليباف پس از پيروزي در انتخابات شوراي شهر، تلاش براي مديريت هرچه بهتر عرصه هاي اقتصاد و توسعه شهري و همچنين تأسيس و ارتقاء نهادهاي خدماتي و توليدي را به عنوان اولويت هاي كاري خود در دوره دوم تصدي پست شهردار تهران اعلام كرد.
بي بي سي نيز با اشاره به اين كه در سومين دور رأي گيري شوراي شهر تهران، محمدباقر قاليباف توانست با كسب اكثريت آراء براي 4 سال ديگر در سمت شهردار تهران ابقا شود، گزارشي را از نتايج هر 3 دوره رأي گيري منعكس نمود و سپس زندگينامه مختصري از شهردار تهران را دستمايه گزارش خود قرار داد.
انتخاب دكتر محمدباقر قاليباف به عنوان شهردار پايتخت در ديگر رسانه هاي بين المللي ازجمله سانفرانسيسكو كرونيكل، خبرگزاري اي .كي.آي ايتاليا، روزنامه البوابه اردن، راديو آزاد اروپا و... بازتاب داشت.]]>
</TEXT>
</DOC>
<DOC>
<DOCID>HAM2-860220-085</DOCID>
<DOCNO>HAM2-860220-085</DOCNO>
<ORIGINALFILE>/1386/860220/news/_shari.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[رأي شورا به تثبيتمديريت شهري تهران
با رأي اعتماد 12 عضو شوراي سوم شهر قاليباف شهردار تهران ماند]]>
</TITLE>
<TEXT>
<![CDATA[گروه شهري- محمدباقر قاليباف، با 12 رأي موافق و 3 رأي ممتنع اعضاي شوراي شهر تهران به عنوان شهردار پايتخت ابقاء شد.
در رأي گيري كه ديروز صبح در ابتداي جلسه بدون حضور مستمع شوراي شهر و با حضور كليه اعضاء(15 عضو)براي چهار گزينه مطرح ليست شهرداري صورت گرفت،محمدباقرقاليباف و رسول خادم هر يك 8 رأي، حسن بيادي 7 رأي و نادر شريعتمداري نيز 5 رأي را كسب كردند و سرانجام پس از رأي گيري بين دو گزينه اصلي و نهايي احراز پست شهرداري، قاليباف 8 رأي و رسول خادم 6 رأي را بدست آوردند و يك رأي نيز ممتنع بود. شوراي شهر ديروز پس از ارائه برنامه هاي نادر شريعتمداري يكي از چهار نامزد مطرح پست شهرداري، تمام وقت جلسه صبح را پيرامون موضوع انتخاب شهردار اختصاص داد. و با توجه به اهميت موضوع، 4 ساعت مذاكره و تبادل نظر هم نتوانست اعضا را به جمع بندي نهايي برساند و برخلاف اعلام قبلي سخنگوي شورا كه به خبرنگاران گفته بود شهردار تا قبل از ظهر انتخاب و معرفي مي شود، خسرو دانشجو با حضور در جمع خبرنگاران اعلام كرد: اعضاي شورا پس از بحث و بررسي هنوز براي اينكه مسئوليت شهرداري را به كدام يك از اين 2 نفر بسپارند به جمع بندي نهايي نرسيده اند از اين رو جلسه شورا تا ساعت 2 بعدازظهر تنفس اعلام شده است. پس از شروع جلسه علني شوراي شهر اعلام شد كه قاليباف با 8 رأي حايز اكثريت آراي اعضاي شوراي شهر شده است و ساعتي بعد اعضاي شوراي شهر به همراه قاليباف شهردار منتخب شورا وارد صحن علني شورا شدند و رأي گيري با حضور خبرنگاران به عمل آمد.
استقلال رأي
مهدي چمران رئيس شوراي شهر با اشاره به روند انتخاب شهردار گفت: از هفته گذشته تاكنون به طور مرتب جلسه داشته ايم و با اين كه عده اي نوشتند كه شورا به نتيجه نرسيده با اين حال شورا به رغم فشارهاي تبليغاتي و رسانه اي به نتيجه رسيد و انشاءالله اين نتيجه مورد رضايت خداوند و مردم باشد.
چمران گفت: حتي اگر انتخاب شهردار طول مي كشيد باز هم استقلال رأي خود را حفظ مي كرديم و تحت تأثير فشارهاي تبليغاتي قرار نمي گرفتيم تا به نتيجه برسيم.
اصلاح ساختار شهرداري يك ضرورت اجتناب ژناپذير است
معتقديم كه مديران اجرايي مسئول دين مردم هم هستند و بايد در اين راه تلاش كرده و به معروف ژسازي ارزش ژها در رئوس كارها بپردازند.
محمدباقر قاليباف، شهردار تهران، در جلسه كسب راي اعتماد از اعضاي شوراي شهر تهران، در خصوص رئوس برنامه ژهاي خود اعلام كرد: طبيعتاً با تجربه ژاي كه در طول دوره گذشته به دست آورده ژام، با توجه به نقاط قوت و ضعف سعي مي ژكنيم نقاط قوت را تقويت و نقاط ضعف را برطرف سازيم. وي تصريح كرد: رفع آسيب ژهاي اجتماعي، تقويت روحيه ملي و ديني و توجه به رويكرد ملي و ديني در شهرداري از جمله برنامه ژهاي بنده براي شهرداري تهران است. شهردار تهران، افزود: حركت براي توسعه فراغت و استراحت و تامين فرصت ژهاي عادلانه جهت اين موضوع از برنامه ژهاي بنده براي شهرداري تهران است. وي خاطرنشان كرد: اگر نمي ژتوانيم فاصله بين شمال و جنوب تهران را كاهش دهيم، بايد فرصت ژهاي موجود در شهر را عادلانه توزيع كنيم. قاليباف ادامه داد: در حوزه راهبردهاي اساسي نيز بنده به دنبال ارتقاي مديريت شهري، توسعه اسكان و كيفيت بخشي به آن، رونق كسب و كار و بهبود حمل و نقل، حفاظت از محيط زيست، ساماندهي سيماي شهر و اجراي طرح جامع شهر تهران هستم. وي تصريح كرد: اساسي ژترين كار بنده اين است، تا طرح جامع را درتهران جاري و ساري كنم.
بقيه از صفحه 3
شهردار تهران، با تاكيد بر توجه به درون شهرداري و منابع انساني، خاطرنشان كرد: توجه به اصلاح ساختار شهرداري يك ضرورت اجتناب ژناپذير است كه بايد در يك برنامه مشخص و زمان ژبندي شده اين مهم را اجرايي كنيم. همچنين، شهردار تهران پس از كسب راي اعتماد در صحن علني شورا با تشكر از اعتماد و لطف اعضاي شوراي شهر به خصوص رئيس شورا، خاطرنشان كرد: پس از انتخابات،كار در شهرداري تهران به تاخير نيفتاده و انصافاً بدنه شهرداري پس از اين مدت تلاش و فعاليت كرده ژاند و هيچ وقفه ژاي در خدمات ژرساني نداشته ژايم. وي اظهار اميدواري كرد؛ تا با تعامل با اعضاي شوراي شهر تهران شفافيت در نظارت و كارآمدي در مديريت را در زمان تصدي پست شهرداري داشته باشد.
قاليباف، در پايان اظهارداشت: مجموعه شهرداري مسيري، جز خدمت و كارآمدي نخواهد داشت و به عقلانيت و اعتدال در اين مسير توجه خواهد كرد.
فردي لايق براي شهرداري انتخاب شد
پس از پايان كار انتخاب شهردار، بيادي در پشت تريبون شورا قرار گرفت و ضمن آرزوي توفيق براي قاليباف، اظهار كرد: همواره اين آرزو را براي وي داشتم و در بيانيه خود اعلام كرده بودم كه قاليباف به عنوان رزمنده، بسيار مفيد خواهد بود. وي اين مهم را يكي از دستاوردهاي شوراي شهر دوم تهران خواند و ادامه داد: بعلاوه شروع دور سوم شوراي شهر تهران نيز با انتخاب فردي لايق براي شهرداري، نويدي به مردم شهر تهران است. بيادي ادامه داد: علي رغم اين كه در روزهاي گذشته شاهد اختلاف آرا بوديم اما، خوشبختانه كارها به سلامت انجام شد و همشهري و راديو شهر در اين ميان باختند، چرا كه راديوشهر هرآنچه مي خواست گفت؛ لذا ضروري است روش خود را عوض كنند. نايب رييس شوراي شهر تهران تاكيد كرد بين اعضاي شورا هيچ اختلافي وجود ندارد و اگر اختلاف نظر هم باشد اشكالي ندارد چون با هم همكارند.
با وجود همه فشارها شورا به جمع بندي رسيد
در ادامه جلسه خادم، عضو شورا و ديگر نامزد تصدي شهرداري تهران، طي سخناني ضمن تبريك به قاليباف و بيان اين كه نامزدها بخوبي به ميدان آمدند، گفت: شريعتمداري، و سايرين كه جزء 10 نفر ورودي انتخاب شهردار بودند رقابتي بسيار دوستانه و سالم داشتند. وي با بيان اين كه اين اتفاق پيام بسيار مهمي براي شهروندان تهراني داشت، افزود: شورا نيز تلاش كرد در فضايي كاملا قانوني و رسمي با لحاظ نكات كارشناسي شهردار خود را انتخاب كند و علي رغم همه فشارها توانست به جمع بندي برسد. خادم اظهار اميدواري كرد كه قاليباف همچون گذشته موفق و تعامل بهتر و نزديك تري با شورا داشته باشد.]]>
</TEXT>
</DOC>
<DOC>
<DOCID>HAM2-860220-086</DOCID>
<DOCNO>HAM2-860220-086</DOCNO>
<ORIGINALFILE>/1386/860220/news/_shari.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[بيانيه]]>
</TITLE>
<TEXT>
<![CDATA[محمدباقر قاليباف:
دست دوستي و همكاري
به سوي همه دراز مي كنم
دكتر محمد باقر قاليباف بيانيه اي به مناسبت انتخاب مجدد خود به عنوان شهردار تهران صادر كرد.
متن كامل بيانيه شهردار تهران بدين شرح است: خدمت به مردم شريفمان، شرافت، امانت و موهبتي است كه بايد قدردان و سپاسگزار آن بود همانطور كه هميشه امام خميني ره عزيز و راحلمان و شهداي گرانقدر و خون  بالمان كه پشتوانه معنوي اين ملتند، قدردان و سپاسگزار آن بودند. حسن اعتماد و لطف دوباره اعضاي محترم شوراي اسلامي شهر تهران موجب شد كه بار ديگر اين خدمتگزار كوچك توفيق خدمت به شهروندان نجيب و عزيز را پيدا كند، بر اين مبنا لازم است از دوستان خوبم در شوراي اسلامي شهر تهران كه هميشه پشتيبان مجموعه مديريت شهر بوده اند و نيز تهراني هاي خوب و صميمي براي عنايت و لطفي كه داشتند، تشكر نمايم و قبل از هرچيز تاكيد كنم كه در دوره جديد همانطور كه تاكنون اينطور بوده است تعامل با شوراي اسلامي شهر در صدر همه فعاليت هاي مديريت شهري به عنوان تعامل و ارتباط با خردجمعي و نمايندگان مردم خواهد بود.
پس از آن بايد نويد آغاز دوران جديد از تلاش و كارآمدي و خدمت را كه برازنده مردم تهران است اعلام كنم و دست دوستي و همكاري به سوي تمامي نهادهاي نظام اعم از: دولت، مجلس، قوه قضائيه و نيز ساير نهادهاي مدني، نخبگان و فرهيختگان دلسوز و عموم شهروندان و همشهريان گرامي دراز نمايم.
با اين نگاه و براساس برنامه هاي اعلام شده در چهارحوزه: كار و فعاليت، تعليم وتربيت، استراحت و فراغت و تصحيح روش ها و فرآيندهاي درون و بيرون شهرداري، دوران جديد مديريت شهري با استعانت از خداوند منان، دوران عقلانيت دوران كارآمدي ديني و دوران تحقق ارزشهاي اصيل انقلابي در سايه تدابير رهبر فرزانه انقلاب اسلامي خواهد بود و بي شك چشم و دل شهداي عزيزمان منتظر تحقق كامل اين اهداف كارآمدي است. خداوند شاهد و ناظر همه اعمال ماست و از او طلب مي كنيم كه در اين مسير پر فراز و نشيب ولي نوراني ما و مردم عزيز همراهمان را از نظر و لطف خود، دور ندارد.]]>
</TEXT>
</DOC>
<DOC>
<DOCID>HAM2-860220-087</DOCID>
<DOCNO>HAM2-860220-087</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[رئيس مجلس شوراي اسلامي:
نقد لوايح دولت را حق مجلس مي دانيم
اگر مجموع بررسي ها، مجلس و دولت را به اين نتيجه برساند كه با چند روز تأخير اجراي سهميه بندي بنزين بهتر صورت خواهد گرفت، اين كار را انجام مي دهيم]]>
</TITLE>
<TEXT>
<IMAGE>/1386/860220/news/000801.jpg</IMAGE>
<![CDATA[
رئيس مجلس شوراي اسلامي درباره بحث هايي كه در شوراي شهر درباره انتخاب شهردار تهران و نامزدشدن برخي اعضاي اين شورا به وجود آمده بود گفت: اين كه اعضاي شوراي شهر براي شهردارشدن نامزد شوند منع قانوني ندارد، اما بايد توجه كنند آنها براي عضويت در شوراي شهر انتخاب شده اند نه براي شهردارشدن. حداد عادل درباره انتشار برخي اخبار مبني بر احتمال برگزاري جلسه اي بين خود، قاليباف و چمران براي حل برخي مشكلات، تصريح كرد: احتمال دارد مسئولان مختلف و شهردار جلساتي داشته باشند و اين موضوع چيز خاص و موضوع عجيبي نيست.
تصميمي براي تعويق سهميه بندي گرفته نشده است
رئيس مجلس با بيان اينكه فعلا تصميمي براي تعويق اجراي سهميه بندي بنزين گرفته نشده است گفت: دولت در صدد است كه سهميه بندي را از اول خردادماه اجرا كند اما اگر مجموع بررسي ها، مجلس و دولت را به اين نتيجه برساند كه با چند روز تاخير، اجراي سهميه بندي بهتر صورت خواهد گرفت، اين كار را مي كنيم.
غلامعلي حداد عادل كه در كنفرانس مطبوعاتي سخن مي گفت ادامه داد: درخواست دولت براي اين امر قابل درك است اما سهميه بندي به هيچ وجه منتفي نيست. وي به رسانه ها هم توصيه كرد به جاي آنكه دائم دم از ترديد بزنند و اضطراب در ميان مردم ايجاد نمايند، به اجراي اين طرح كمك كنند. البته مردم هم بايد بدانند اين طرح بدون صرفه جويي قابل اجرا نيست.نماينده تهران ادامه داد: عزم دولت و مجلس اين است كه در چارچوب قانون اين طرح را اجرا كنند و بلاتكليفي در اين زمينه وجود ندارد و نبايد به اين مسئله هم دامن زده شود.
مبارزه با مفاسد اقتصادي
وي همچنين در خصوص مبارزه با مفاسد اقتصادي در مجلس گفت: مجلس هفتم فعاليت هاي وسيعي را درباره مبارزه با مفاسد اقتصادي انجام داده است كه تصويب چند طرح و لايحه از جمله آنها مي باشد.
حداد با اشاره به اينكه كميسيون اصل 90 و ديوان محاسبات هم كارهاي بي شماري را در اين زمينه انجام داده اند، گفت: در دوران رياست جمهوري آقاي احمدي نژاد هم كارهاي خوبي در اين مدت انجام شده است.
رابطه با دولت
رئيس مجلس با بيان اينكه استيضاح لزوماً به معناي اخلال در كار دولت نيست گفت: مايل نيستيم فضاي سياسي كشور را در خصوص رابطه دولت و مجلس به فضايي پر از جنجال و ستيزه جويي تبديل كنيم. وي ادامه داد: تاخير در استيضاح آقاي فرشيدي هم به همين دليل بود، اما ما علي رغم تمام صحبت هاي پرهيجان برخي نمايندگان، صرف آيين نامه را اجرا كرديم.
حداد همچنين با اشاره به نطق ديروز حميد زنگنه، نماينده اهواز و مطرح شدن برخي از اتهامات توسط وي گفت: سياه نمايي رسم مجلس هفتم نيست و اگر نماينده اي اين كار را بكند اين فرد، سخن مجلس را بيان نكرده است.
وي همچنين گفت: ما نقد لوايح دولت را حق خود دانسته ولي در عين حال فضاي عمومي مجلس را هماهنگ و همسو با دولت ارزيابي مي كنيم.
حمايت از اقدام رئيس جمهوري
حداد در ادامه جلسه درباره دستور رئيس جمهوري مبني بر عزل برخي مسئولان بيمه ايران گفت: اين دستور را نشانه قاطعيت دولت در اصلاح امور اداري و مديريتي و مبارزه با مفاسد اقتصادي مي دانم و قطعا از اينگونه تصميم گيري ها زياد احتياج داريم.
وي علت حضور نيافتن رئيس جمهوري براي ارائه گزارش برنامه چهارم توسعه را هم تراكم سفرهاي داخلي و خارجي احمدي نژاد عنوان كرد.
نشاط در سرمايه گذاري
وي در خصوص سرمايه گذاري بانك هاي خارجي در ايران گفت: نفس اينكه بانك هاي خارجي خواستار حضور بيشتر در ايران هستند حكايت از نشاط سرمايه گذاري در ايران دارد و نشان مي دهد در ايران برخلاف تهديدها و تحريم ها، فعاليت هاي اقتصادي و سرمايه گذاري بيشتر شده است. وي ادامه داد: البته ممكن است اين امر به صورت سهامي و با مشاركت موسسات داخلي انجام شود.
حداد عادل همچنين در خصوص درخواست نانسي پلوسي رئيس مجلس نمايندگان آمريكا براي سفر به ايران گفت: اين گونه اخبار بيشتر در فضاي رسانه اي مطرح است و نمي توان بر مبناي آنها تصميم گيري كرد. وي افزود: آنها بايد براي مذاكره با ايران نگاه خود را به ايران عوض كنند. همين نمايندگان آمريكا اخيرا در نامه اي خواستار عدم همكاري با ايران براي احداث خط لوله گاز هند و پاكستان شده اند، چگونه اين روحيه با روحيه رفع موانع جور در مي آيد؟
رضايت از شرم الشيخ
عضو مجمع تشخيص مصلحت نظام همچنين با بيان اينكه اجلاس شرم الشيخ مي توانست به تصميماتي كه به سود ملت عراق نيست، منجر شود گفت: حضور ايران در فضاي اجلاس تاثير مثبت داشت و ما هم از نتيجه حضور هيات ايراني راضي هستيم.
وي در پايان در خصوص بازداشت حسين موسويان، با قابل تامل و توجه خواندن اين خبر گفت: ترجيح مي دهم اظهار نظر در اين زمينه را به بعد از پايان تحقيقات موكول كنم. وي گفت: بهتر است اجازه دهيم مقامات امنيتي در فضايي آرام تحقيقات خود را ادامه دهند.]]>
</TEXT>
</DOC>
<DOC>
<DOCID>HAM2-860220-088</DOCID>
<DOCNO>HAM2-860220-088</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[رهبر معظم انقلاب:
مسئوليت پيشرفت ايران بر عهده نسل جوان است]]>
</TITLE>
<TEXT>
<![CDATA[گروه سياسي- رهبر معظم انقلاب اسلامي صبح ديروز در ديدار پرشور و لبريز از احساسات و عواطف هزاران نفر از دانش آموزان عضو اتحاديه انجمن هاي اسلامي دانش آموزي، جامعه جوان كشور را جامعه اي با ايمان، پرنشاط، سرشار از اميد، با استعداد و داراي اعتماد به نفس و خلاقيت دانستند و تصريح كردند: در مقطع حساس و كم نظير كنوني تاريخ كشور كه ملت بزرگ ايران با برافراشتن پرچم معنويت، حركت پرشتاب خود را به سوي قله هاي پيشرفت علمي و رفاه مادي آغاز كرده است، مسئوليت اصلي بناي عظيم مدنيت و پيشرفت ملت ايران برعهده نسل جوان است.
حضرت آيت الله خامنه اي با تاكيد بر نقش بارز نسل جوان در مقاطع حساس و سرنوشت ساز يك ملت، به دوران سياه حكومت حاكمان غاصب و جائر بر كشور ايران و جلوگيري از شكوفا شدن استعدادهاي فراوان انساني و عقب ماندن ملت ايران از قافله علم و پيشرفت جهاني اشاره كردند و افزودند: در آن دوران سخت، برخي شخصيت هاي بزرگ و وجدان هاي بيدار با هشدارها و اقدامات مهم خود، زمينه هاي بيداري نسل جوان و آغاز نهضت اسلامي را فراهم كردند تا زماني كه امام خميني(ره)با رهبري الهي و مصمم خود و با به حركت درآوردن نسل جوان توانستند تحولي عظيم و بنياني در كشور به وجود آورند.
ايشان با اشاره به دلزدگي انسان ها در جهان به ويژه در دنياي غرب از ماديت و تلاش قدرت هاي اداره كننده عالم براي جلوگيري از حركت انسان ها به سوي معنويت خاطرنشان كردند: در چنين دنيايي، ملت ايران، با دارا بودن ثروت هاي مادي و معنوي، به ويژه استعدادهاي فراوان جوان، پرچم معنويت را در دست گرفته و اعلام كرده است كه مي خواهد انسان ها را در سايه معنويت به سعادت، خوشبختي، رفاه، امنيت، پيشرفت و استقلال برساند و ثابت كرده كه اين امر تحقق يافتني است.
حضرت آيت الله خامنه اي با تأكيد بر اين كه چنين حركتي، در مباني فكري و روش هاي دنياي غرب خدشه وارد مي كند و هماوردطلبي بزرگي با استكبار جهاني است افزودند: به همين علت قدرت هاي جهاني تلاش مي كنند با كارشكني سياسي و اقتصادي مانع حركت ملت ايران شوند اما عزم و اراده ملت راسخ است و به راه خود ادامه خواهد داد.
رهبر انقلاب اسلامي نقش عنصر جوان را در حركت ملت به سوي پيشرفت و سعادت مادي و معنوي، تعيين كننده خواندند و تأكيد كردند: همه سعي و تلاش دشمنان اين است كه با گرفتن ايمان و اعتماد به نفس جوانان، اين نيروي مؤمن، با نشاط، با شوق، مبتكر و پرتحرك را به عنصري غيرزنده و بي تأثير تبديل كنند اما با همه اين تلاش ها و برخي ريزش ها، رويش هاي فراواني در سال هاي اخير به وجود آمده و جامعه جوان كشور جامعه اي خوب، فعال، مؤمن و زنده است.
ايشان مسئوليت اعضاي انجمن هاي اسلامي دانش آموزي را مضاعف برشمردند و خاطرنشان كردند: اعضاي انجمن هاي اسلامي دانش آموزي علاوه بر مسئوليتي كه به عنوان جوان در مسير پيشرفت كشور به عهده دارند، بايد با گفتار و عمل خود راهنماي جواناني باشند كه ممكن است به راه اشتباه رفته و يا در مسير حركت متوقف شده باشند، بنابراين بايد براي اداي اين مسئوليت، خود را از لحاظ اعتقادي و اخلاقي قوي كنند.
حضرت آيت الله خامنه اي، تحصيل، تهذيب نفس و ورزش را سه عامل اصلي موفقيت و پيشرفت جوانان برشمردند و افزودند: ارتباط با خدا، نمازِ با توجه، تعميق بينش و اعتقادات ديني، عادت بر رفتار و خُلق نيك، احترام به پدر و مادر و اطاعت از آنان، وظيفه شناسي، تلاش علمي، تقويت نيروي خرد و فكر
بقيه از صفحه اول
حضور در كارهاي جمعي براي خدمت به مردم همچون بسيج سازندگي و ورزش و تمرين جسمي، در دوران جواني كه يكي از طلايي ترين دوران هاي زندگي انسان است، علاوه بر شكل دهي هويت صحيح انساني، ذخيره اي براي همه دوران زندگي و توشه اي ابدي براي دوران پس از مرگ و حيات واقعي خواهد بود.
رهبر انقلاب اسلامي آينده كشور را متعلق به جوانان دانستند و تأكيد كردند: جوانان ايران در آينده اي نه چندان دور، قطعاً دنيايي عالي را كه محصول تلاش امروز آنان است، تجربه خواهند كرد.
در آغاز اين ديدار، جواد علي اكبري نماينده ولي فقيه در اتحاديه انجمن هاي اسلامي دانش آموزي و رئيس سازمان ملي جوانان در گزارشي از فعاليت هاي دوازده هزار و پانصد انجمن اسلامي دانش آموزي در بيش از دويست و هفتاد شهرستان گفت: اجراي طرح خيمه هاي معرفت، برگزاري كنگره همكلاسي آسماني به منظور آشنايي دانش آموزان با شهداي دانش آموز، تشكيل مركز فرهنگي- تبليغي آينده سازان در قم به منظور آموزش و تربيت مبلغان جوان و خوش فكر براي دبيرستانها، تأسيس مؤسسه آفرينش هاي هنري و ادبي با هدف شناسايي و پرورش استعدادهاي شايسته دانش آموزان، تشكيل منظم اردوهاي دانش آموزي و گسترده كردن پوشش مؤسسه علمي آينده سازان براي ارتقاي سطح علمي دانش آموزان از جمله فعاليت هاي اتحاديه انجمن هاي اسلامي دانش آموزي براي 412 هزار عضو اين اتحاديه بوده است.]]>
</TEXT>
</DOC>
<DOC>
<DOCID>HAM2-860220-089</DOCID>
<DOCNO>HAM2-860220-089</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[بسته پيشنهادي پيش شرط هاي ايران براي آمريكا
عراقچي:در صورت حسن نيت واشنگتن، امكان مذاكره وجود دارد]]>
</TITLE>
<TEXT>
<IMAGE>/1386/860220/news/000804.jpg</IMAGE>
<![CDATA[
در روزهايي كه سخن گفتن از مذاكره ايران و آمريكا به امري متداول در ميان مقامات دو كشور و البته مقامات عراقي تبديل شده است، اين بار معاون وزير خارجه كه در اولين نشست همسايگان عراق، سرپرست هيأت ايراني بود و در نشست شرم الشيخ هم گفت وگويي چند دقيقه اي را با سفير آمريكا در عراق انجام داد، از مذاكره با آمريكا سخن گفته است. عباس عراقچي تأكيد مي كند كه آمريكا و ايران منافعي مشابه در عراقي باثبات دارند و گفت وگوهاي مستقيم كه به خروجي آبرومندانه از عراق منجر شود با حسن نيت واشنگتن ممكن است.
معاون وزير خارجه  در گفت وگو با روزنامه فايننشال تايمز كه ايسنا خبر آن را منتشر كرد، با تصريح به اين كه خروج فوري آمريكا از عراق ممكن است به ناآرامي و جنگ داخلي منجر شود، گفت: هيچ كس خروج فوري نيروهاي خارجي از عراق را نمي خواهد.
عراقچي آمدوشدها در شرم الشيخ را به عنوان رفتاري نمايشي رد كرد و گفت: ايران مي خواهد رويكردي مشترك را درباره  آينده عراق با ديگر همسايگان اين كشور و نيروهاي خارجي شكل دهد.
وي در مصاحبه با اين روزنامه تأكيد كرد: تهاجم آنها يك فاجعه بود، بگذاريد خروجي فاجعه بار را در آنجا نداشته باشيم. وي تاكيد كرد كه حضور آمريكا بخشي از مشكل عراق است.
معاون وزير خارجه  گفت: عراق از يك دور باطل رنج مي برد. در آنجا نيروهاي خارجي هستند كه عراق را اشغال كرده اند و حضورشان را به بهانه جنگ عليه تروريسم توجيه مي كنند و نيز تروريست هايي هستند كه مدعي اند با اشغالگران مبارزه مي كنند.
وي از نتايج اجلاس شرم الشيخ كه دربرگيرنده چهار اصل قابل پذيرش براي همسايگان عراق مبني بر حمايت از دولت منتخب بغداد، اختيار بيشتر براي دولت در سياست،  اقتصاد و به ويژه امنيت، تقويت ارتش و پليس عراق و كمك به بازسازي اين كشور بود، استقبال كرد.
رد ادعاهاي آمريكا
معاون وزير خارجه  ادعاهاي آمريكا را مبني بر اين كه ايران شورشيان در عراق را تامين مي كند، رد كرد و گفت: آنها بايد مقصر دانستن ديگران براي مشكلاتي را كه خودشان ايجاد كرده اند، متوقف كنند.
عراقچي گفت: روابط واشنگتن با گروه هاي تروريستي متخاصم با ايران، تهران را به نيات آنها مظنون كرده است. وي در اين خصوص به گروهك منافقين كه در عراق تحت حفاظت آمريكا هستند و جناح كردهاي ايراني مرتبط با حزب كارگران كردستان مستقر در شمال عراق اشاره كرد.
عراقچي تأكيد كرد: ايران معتقد است كه آمريكا و انگليس با شبه نظامياني كه مسئول كشتار مقامات و غيرنظاميان در سيستان و بلوچستان و خوزستان هستند، مرتبطند.
بگذاريد روبه رو شويم
وي تاكيد كرد: هيچ فشاري منجر به آن نخواهد شد كه ايران برنامه  هسته اي را كه حاضر است بهايش را بپردازد، رها كند.
معاون وزيرخارجه  تصريح كرد: دو گزينه وجود دارد: رويارويي و همكاري، اگر غرب رويارويي را ترجيح مي دهد، پس بگذاريد روبه رو شويم.
بسته پيشنهادي
روزنامه فرامنطقه اي الحيات به نقل از آنچه خود منابع آگاه و مطلع ناميد، نوشت كه نانسي پلوسي رئيس مجلس نمايندگان آمريكا و86 نماينده دمكرات كنگره اين كشور، درخواست رواديد براي ديدار از ايران را ارايه داده اند اما تهران به اين درخواست پاسخي نداده و اين امر را مشروط به درخواستي علني و رسمي از سوي آمريكايي ها و تعريف چارچوبي شفاف براي اين ديدار كرده است.
الحيات به نقل از اين منابع ادامه مي دهد كه تغييري ملموس كم كم در درون دولت آمريكا و در هر دو حزب جمهموري خواه و دمكرات آن در قبال ايران مشاهده مي شود.
همين منابع آگاه و مطلع تاكيد كرده اند كه مقامات ايراني موافقت با آغاز گفت وگوها و مذاكرات مستقيم با مقامات واشنگتن را منوط به اقداماتي عملي كرده كه پيش از اين ها نيز از آمريكايي ها انجام آنها خواسته شده بود تا بدين ترتيب حسن نيت آنان مشخص شود. اما شرطهاي تهران براي اين موضوع عبارتند از:
1 - آزاد سازي پنج ديپلمات ايراني بازداشت شده از سوي نيروهاي آمريكايي در اربيل عراق.
2 - اعلام آزاد سازي دارايي هاي بلوكه شده ايران در بانكهاي آمريكايي از 27 سال پيش تاكنون.
3 - اتفاق نظر درباره جدول زماني براي ديدار ميان منوچهر متكي وزير خارجه ايراني و همتاي آمريكايي اش كاندوليزا رايس. و اينكه اين جدول كاري مكتوب و مشخص بوده و نه تنها به بحث عراق منحصر نشود بلكه تمامي مسائل منطقه اي و از جمله برنامه هسته اي ايران را نيز شامل شود. 4 - ارائه ضمانت هايي از سوي آمريكايي مبني بر اجرايي كردن قراردادهاي حاصله.
5 - ايجاد مبنا و پايه اي براي تفاهم ميان دو طرف درباره مسائل منطقه اي از عراق و افغانستان و لبنان و فلسطين گرفته تا پرونده هسته اي ايران.
خبر الحيات هنوز با واكنش فوري ايران يا امريكا همراه نشده است اما راديو تلويزيون ايران اين خبر را در بخشهاي خبري خود به نقل از منبع اعلام كرد.
با اين حال و به دليل آنكه واشنگتن تاكنون آمادگي خود را براي بسته پيشنهادي ايران اعلام نكرده و تنها به مذاكرات درباره عراق بسنده كرده،  مقامات تهران ترجيح داده اند تا بررسي ها و واكاوي هاي دوجانبه را تا زمان اتفاق نظر درباره جزييات به تعويق اندازند. با وجود اين، بدنبال درخواست آمريكا كه اولين بار در شرم الشيخ مطرح شده بود و به ديدار 4 - 3 دقيقه اي دو ديپلمات درجه دو از دو طرف منجر شد،  ايران چراغ سبز برگزاري ديدارهايي در سطح كارشناسان از سوي هر دو كشور را داده تا به بهترين سازوكار با نتايجي ضمانت شده دست يابد.
از نگاه تهران،  بهترين مؤلفه ضامن دستيابي به تفاهم هاي درازمدت با واشنگتن، نشستن بر سر ميز مذاكرات پس از تحقق چارچوبهاي ديدارها ميان كارشناسان هر دو طرف است تا زمينه براي امضاي قراردادهايي به منظور برگزاري ديدارهايي تعريف شده فراهم شود.
پلوسي و دوستانش بلافاصله پس از سفر به سوريه تمايلات خود را براي سفري مشابه به تهران هم اعلام كرده بودند. در آن ايام هم مقامات ايران حتي مقامات پارلماني اين تمايلات را با واكنش هايي سرد همراه كرده بودند.
افزون بر اين اكنون در محافل خبري مي توان نشانه هايي از گلايه هاي تهران از دمشق به دليل هيجان زدگي در قبال تلاش هاي بي خاصيت آمريكا در قبال سوريه جست.]]>
</TEXT>
</DOC>
<DOC>
<DOCID>HAM2-860220-090</DOCID>
<DOCNO>HAM2-860220-090</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[سخنگوي دولت:
بحث تعليق در دستور كار ايران قرار ندارد]]>
</TITLE>
<TEXT>
<![CDATA[گروه سياسي - سخنگوي دولت تاكيد كرد: موضع جمهوري اسلامي ايران در خصوص تعليق تغييرنكرده است و برگشت پذير نيست.
به گزارش ايرنا؛ غلامحسين الهام عصر ديروز در نشست هفتگي خود با خبرنگاران افزود: بحث تعليق از دستور كار خارج شده است.
سخنگوي دولت تاكيد كرد: مذاكره در مسايل مورد توافق طرفين بدون پيش شرط قابل پيگيري خواهد بود.
سخنگوي دولت در خصوص آزادي ديپلمات هاي ايراني ربوده شده در عراق نيز گفت: روند آزادي آنها در حال پيگيري است و به آزادي آنها بسيار خوشبين و اميدوار هستيم.
سخنگوي دولت،عملكرد وزير آموزش و پرورش را موفق ارزيابي كرد و گفت: نگاه دولت به آموزش و پرورش مثبت است و از محمود فرشيدي دفاع خواهد كرد و اظهارات كساني كه مي گويند رئيس جمهوري با استيضاح وي موافق است، بي اساس و تبليغات براي پيگيري هدفي خاص است.
الهام با توجه به آغاز فصل نقل و انتقالات در حوزه مسكن و پاسخ به اين سئوال كه وعده دولت مبني بر اقدام انقلابي در حوزه مسكن چه شد،گفت: مسئله مسكن موضوعي نيست كه به صورت كالاهاي ديگر، يك شبه و انقلابي بتوان آن را حل كرد.
وي با بيان اينكه حوزه مسكن به سرمايه گذاري و سياستگذاري تاثيرگذار نياز دارد، افزود: برنامه ريزي كه دولت از ابتدا در اين حوزه داشته، مبني بر حمايت از انبوه سازي و حمايت از مسكن ارزان و زمين هاي اجاره اي بلندمدت و حذف قيمت زمين امروز تاثيرش را بر بازار مسكن گذاشته است و موج التهاب در حال آرام شدن است.
الهام با بيان اينكه انقلاب مسكن با توليد مسكن پيش مي رود، گفت: اين روند مثبت آرام مشكل مسكن را حل خواهد كرد و روز به روز بهتر خواهد شد.
وي در عين حال تاكيد كرد: فشارهاي جانبي كه به صورت غير عادي وارد مي شود، بايد حذف و كنترل شود كه در حال انجام اين كار هستيم.]]>
</TEXT>
</DOC>
<DOC>
<DOCID>HAM2-860220-091</DOCID>
<DOCNO>HAM2-860220-091</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[خبرعماد افروغ در نطق پيش از دستور خود مطرح كرد
انتقاد از كميت گرايي در شوراي عالي انقلاب فرهنگي]]>
</TITLE>
<TEXT>
<IMAGE>/1386/860220/news/000798.jpg</IMAGE>
<![CDATA[
گفت و گوي علمي
افروغ با بيان اينكه قطع نظر از برخي سوءسياست ها و رفتارها كه الزاماً ربطي به انقلاب اسلامي ندارد، اين انقلاب متعلق به دانشجويان و وجود تاريخي و اجتماعي موجه و قابل دفاع آنهاست، دانشجويان را به گفت وگويي علمي، منصفانه و برابر دعوت كرد.
گروه سياسي- رئيس كميسيون فرهنگي مجلس گفت: از شوراي عالي انقلاب فرهنگي انتظار مي رود به جاي ارائه آمار و ارقام، رويكرد خود نسبت به دانش يا معرفت شناسي متناسب با پيام هاي فكري و معرفتي انقلاب اسلامي، شرايط فرهنگي و تاريخي، قابليت هاي محيطي و نيازهاي اين زادبوم را تعريف كند.
عماد افروغ روز گذشته در نطق پيش از دستور خود كه فارس خبر آن را منتشر كرد، با اشاره به سالروز تشكيل شوراي عالي انقلاب فرهنگي تصريح كرد: اين شورا، شورايي است كه علي القاعده مي بايست متناسب با قابليت ها و وجوه نرم افزاري انقلاب اسلامي، به رصدكردن چالش هاي فكري- فرهنگي كشور،  جهان اسلام و حتي بشريت كنوني بپردازد.
رئيس كميسيون فرهنگي مجلس بيان داشت: انتظار دست نايافته ما از شوراي عالي انقلاب فرهنگي اين بوده و هست كه قبل از اين كه به كميت گرايي و ارائه آمار و ارقام در ارزيابي فعاليت هاي خود و ساير نهادهاي فرهنگي- آموزشي كه معمولاً با خلط ابزار و هدف همراه است، بپردازد، رويكرد خود نسبت به دانش يا معرفت شناسي متناسب با پيام هاي فكري و معرفتي انقلاب اسلامي، شرايط فرهنگي و تاريخي، قابليت هاي محيطي و نيازهاي اين زادبوم را تعريف كند.
وي در ادامه اين سؤال را مطرح كرد كه آيا مي شود به تأييد و توجيه رويكرد اثبات گرايي با گرايش به روابط بيروني و مشروط و غفلت از روابط ضروري و دروني از يك طرف و بي توجهي به ابعاد هنجاري علم پرداخت و در انتظار اتفاقات زشت، غيرانساني و تحقيرآميز آن به اصطلاح استاد دانشكده هنر نسبت به دانشجويي محجبه نبود؟ آيا مي شود رويكرد اين استادان به علم و معرفت را درست پذيرفت و حتي به استادان كشور يك چنين رويكرد و تعريفي به علم و معرفت را القاء كرد، اما تن به دلالت هاي رفتاري اين رويكردها و تعاريف از علم نداد؟
رئيس كميسيون فرهنگي مجلس ادامه داد: اين شما هستيد كه دچار شكاف بين علم شناسي فلسفي و دلالت ها و نمودهاي رفتاري آن شديده ايد؛ اين شما هستيد كه دچار دو خدايي شده ايد، خداي شما در نوع نگاه و تعريف از علم، هيچ سنخيتي با خداي شما در رفتارها و نمودهاي مورد انتظار ندارد؛ اما فكر نمي كنيد اگر در علم شناسي فلسفي از معرفتي طولي و هماهنگ و متناسب با ابعاد فرهنگي، تاريخي، بومي و هنجاري كشور تبعيت مي كرديد، شاهد اين قبيل رفتارهاي ناشايست نمي بوديم؟
افروغ ادامه داد: مقصر اصلي، رويكرد سطحي، كمي و دهن پركن شما از علم است كه حاضر به تن دادن به دلالت هاي رفتاري آن نيستيد.
وي با ابراز تاسف از اينكه وقتي از عملكرد شوراي عالي انقلاب فرهنگي سؤال مي شود به فهرست ظرفيت ها و احتمالاً ناخواسته و ناآگاه به ارائه كارهاي كمي مربوط به نهادهاي فرهنگي يا ابزارهاي فرهنگي بسنده و از ميزان تأثير اين ابزارها در جامعه غفلت مي شود، گفت: به من بگوييد با وجود شوراي عالي انقلاب فرهنگي، جامعه ما اخلاقي تر، فرهنگي تر، ارزشي تر و عقلاني تر شده است يا خير؟ آيا بين نظام آموزشي و قابليت ها و نيازهاي محيطي و ساختار شغلي، سنخيتي وجود دارد يا خير؟
وقايع دانشگاه اميركبير
رئيس كميسيون فرهنگي مجلس در ادامه سخنان خود به وقايع اخير دانشگاه اميركبير اشاره كرد و خطاب به دانشجويان گفت: هر نياز و مطالبه اي كه از گفتمان هاي غيرانقلاب اسلامي انتظار داريد به صورتي جامع تر و فرهنگي تر آن در انقلاب اسلامي نهفته است.وي ابراز اميدواري كرد كه در نهايت، مقامات ذيربط همانگونه كه دانشجويان گفته اند، كذب بودن انتساب مطالب موهن و بي ريشه به دانشجويان را هرچه سريع تر ثابت كنند و كماكان شاهد مطالبات بحق دانشجويي با پشتوانه علمي و معرفتي مستحكم باشيم.
توصيه به شوراي شهر
افروغ در بخش ديگري از نطق خود اعضاي دور سوم شوراي شهر تهران را مورد خطاب قرار داد و گفت: در مجموع، امتياز برجسته شما در مقايسه با شوراي شهر اول، پرهيز از ورود به تنش هاي سياسي و بازي هاي قدرت بوده است؛ هرچند در دوره دوم نيز شاهد فراز و فرودي بوده ايم و فرود آن عمدتاً مربوط به همين ورودها و فاصله گيري از جايگاه تخصصي و قانوني بوده است.
افروغ متذكر شد: البته به اين نكته مهم نيز توجه داشته باشيد كه هرچند منعي قانوني براي شهردارشدن اعضاي شوراي شهر وجود ندارد، اما به لحاظ اجتماعي و عرف عملي چندان مقبول و پسنديده نيست، آن هم در شرايطي كه از ميان 15 عضو شوراي شهر حداقل 4 نفر كانديداي شهرداري باشند.
رئيس كميسيون فرهنگي مجلس به اعضاي شوراي شهر تهران توصيه كرد كه به دور از فشارها و لابي هاي سياسي گروه ها و حتي قواي سه گانه، مستقل و تنها بر پايه صلاحيت ها و شايستگي هاي تخصصي، مديريتي و سلامت و تعهد انقلابي فردي كارآمد را به عنوان شهردار كلانشهر تهران انتخاب كنند.]]>
</TEXT>
</DOC>
<DOC>
<DOCID>HAM2-860220-092</DOCID>
<DOCNO>HAM2-860220-092</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[خانه احزاب
85 شخصيت سياسي در فهرست انتخاباتي اصلاح طلبان]]>
</TITLE>
<TEXT>
<![CDATA[باشگاه خبرنگاران جوان در خبري به نقل از نمايندگان سابق مجلس كه در جناح اصلاح طلبان قرار دارند اعلام كرد كه قرار است نام 85 شخصيت سياسي در فهرست انتخاباتي اصلاح طلبان قرار گيرد.
مجيد انصاري عضو شوراي مركزي مجمع روحانيون مبارز به اين خبرگزاري گفته است: جريان اصلاح طلبي با وحدت و اتحاد حداكثري در انتخابات آينده شركت خواهند كرد.
وي در پاسخ به سؤالي در مورد استراتژي اصلاح طلبان براي استفاده از شخصيت هاي نظام در فهرست انتخاباتي مجلس هشتم گفت: همه مصمم هستيم كه ائتلافي بزرگ شكل گيرد و اميدواريم شرايط انتخابات به گونه اي باشد كه اصلاح طلبان بهتر و وسيع تر از گذشته ايفاي نقش كنند.
علي اصغر رحماني خليلي عضو شوراي مجمع روحانيون نيز گفت: من از تعداد افراد فهرست خبر كاملي ندارم ولي مي دانم كه در شوراي هماهنگي جبهه اصلاحات بحث هاي فراواني در اين زمينه صورت گرفته و رايزني هايي نيز هر روزه در اين راستا صورت مي گيرد.
محمد علي كوزه گر نماينده مجلس ششم و عضو مجمع نمايندگان ادوار مجلس نيز با بيان اين كه خبر رايزني با 85 شخصيت برجسته نظام براي حضور در ليست اصلاح طلبان در انتخابات مجلس هشتم را شخصاً تاييد مي كنم گفت: بحث هايي در اين زمينه صورت گرفته و رايزني ها مدتي است كه آغاز شده است.]]>
</TEXT>
</DOC>
<DOC>
<DOCID>HAM2-860220-093</DOCID>
<DOCNO>HAM2-860220-093</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[جدال سرنوشت ساز براي تركيه]]>
</TITLE>
<TEXT>
<IMAGE>/1386/860220/news/000738.jpg</IMAGE>
<![CDATA[
حزب عدالت و توسعه با تكيه برمحبوبيت در ميان مردم قصد دارد با پافشاري بر اصلاح قانون اساسي انتخابات سراسري و مستقيم برگزار كند
]]>
<IMAGE>/1386/860220/news/000744.jpg</IMAGE>
<![CDATA[
تركيه و غرب؛تفاوت برداشت
تنش ميان سياستمداران اسلام گرا و سكولار تركيه به شدت بالا گرفته است.دراين درام پيچيده، نقش ها عوض شده اند.حالاگل را به عنوان يك اصلاح گر بزرگ و شريك قابل اعتنا تحسين مي كنند، اما نخبگان سكولار تركيه به شدت با وي مخالفند و مي گويند او مي خواهد كشور را به دوران سياهي فرو ببرد.آيا اروپا درباره گل دچار برداشت اشتباه شده است؟
قوانين 11 سپتامبر غرب براي تركيه صدق نمي كند و عملكردي كاملاً برعكس دارد. رهبران غرب از اينكه نامزد اسلام گرايان در انتخابات اخير تركيه فعلاً از پيروزي در انتخابات باز مانده بسيار ناخشنودند.
غرب بيش از آنكه از به قدرت رسيدن اسلام گرايان در تركيه بيمناك باشد، از وارد شدن ارتش به سياست در اين كشور نگران است.
عبدالله گل، وزير خارجه تركيه و نامزد حزب حاكم اسلام گراي عدالت و توسعه بعد از دو بار ناكامي در راي گيري انتخاب رييس جمهوري در پارلمان از اين رقابت كناره گيري كرد. گل هنگام اعلام تصميم به كناره گيري از اين رقابت گفت كه تنش ميان سكولارها و سياستمداران اسلام گرا در تركيه به اعتبار پارلمان اين كشور لطمه زده و ممكن است زمينه را براي برگزاري انتخابات سراسري با راي گيري مستقيم مردم آماده كند.
در تركيه روساي جمهور با راي نمايندگان پارلمان انتخاب مي شوند و گل در پي تحريم نمايندگان سكولار پارلمان، دو بار در اين راي گيري شكست خورده  است.
او به خبرنگاران گفت كه برگزاري دوباره انتخابات معنايي ندارد و بهترين راه اين است كه مردم خودشان رييس جمهور جديد را انتخاب كنند.
شكست عبدالله گل و در پي آن رجب طيب اردوغان و حزب اسلام گرايش براي غرب خبر بدي است. اين حزب در آنكارا بيشتر از همه دولت هاي قبلي اصلاحات غربي به اجرا گذاشته و گل در اروپا و آمريكا ديپلمات محبوبي است.
خاوير سولانا مسئول سياست خارجي اتحاديه اروپا هنگامي كه گل براي انتخابات نامزد شد گفت، ما دوستان قديمي هستيم و از رييس جمهور شدن او بسيار خوشحال مي شويم.
تنش ميان سياستمداران اسلام گرا و سكولار تركيه به شدت بالا گرفته است و تنها در شهر استانبول بيش از يك ميليون ترك در مخالفت با رييس جمهور شدن گل در خيابان ها تظاهرات اعتراض آميز برگزار كردند.
در اين درام پيچيده، نقش ها عوض شده اند. غرب كه همواره و به ويژه بعد از ماجراي 11 سپتامبر به هر موضوعي كه به نوعي به اسلام مربوط مي شود بدبين بوده است، گل را به عنوان يك اصلاح گر بزرگ و شريك قابل اعتنا تحسين مي كند. اما نخبگان سكولار تركيه به شدت با گل مخالف هستند و مي گويند كه او مي خواهند كشور را به دوران سياهي فرو ببرد. اما آيا اروپا درباره گل دچار برداشت اشتباه شده است؟
تركيه كه مدت هاست پشت در اتحاديه اروپا منتظر ورود به اين بلوك است اكنون بار ديگر دچار بحراني شده كه اين بار بروكسل، پاريس، لندن و برلين را هم درگير خود كرده است. بعضي مقامات اتحاديه اروپا اين بحران را آزموني براي دموكراسي تركيه مي دانند. آنها اكنون بيشتر نگران ارتش تركيه هستند كه ظاهراً نمي خواهد تا سال هاي آينده دست خود را از سياست كوتاه كند.
تركيه گذشته پر از خشونت خود را كه با كودتا و تانك و اسلحه عجين شده فراموش كرده است؟ اكنون نقش ارتش تركيه روشن مي كند كه تركيه يك دموكراسي واقعي مي شود يا نه. نزاع ميان حاميان حزب عدالت و توسعه و ارتش براي كشور تركيه بسيار سرنوشت ساز و تعيين كننده است.
تركيه تا كنون نمونه اي درخشان از همزيستي مسالمت آميز ميان جمعيت اكثريت مسلمان يك كشور و حكومت دموكراتيك سكولار آن بوده است. اما روند وقايع از اين به بعد آينده سياسي تركيه را رقم مي زند.
ريشه كشمكش كنوني تاكيد كمال آتاتورك بنيانگذار تركيه مدرن بر سكولاريسم و اصلاحات مدرن در اين كشور در دهه 1920 است.
آتاتورك يك ژنرال نظامي بود اما با اصلاحاتي از جمله دادن حق راي به زنان در سال 1934 براي خود محبوبيتي در ميان دموكراسي خواهان به دست  آورد. در آن زمان زنان در فرانسه و ايتاليا هم چنين حقي نداشتند و تازه در سال 1944 در فرانسه و 1946 در ايتاليا حق راي به زنان داده شد. او به دليل عدم علاقه شخصي به مذهب بر سكولاريسم تاكيد داشت اما هر گاه كه لازم بود از احساسات مذهبي مردم هم استفاده مي كرد. او بلافاصله بعد از به قدرت رسيدن همه نشانه هاي مذهب را از چهره تركيه پاك كرد و با تغيير روز تعطيل به يكشنبه، تغيير زبان رسمي و نوشتاري و تغيير قوانين شريعت، چهره اين كشور را تغيير داد.
طرفداران او بعد از مرگش هيچ يك از كارهاي او را تغيير ندادند و با زمزمه هاي مخالف سكولاريسم هم به شدت برخورد كردند. اما اكنون بعضي صداهاي مخالف، اعتراض به اين قوانين افراطي را شروع كرده اند و مفهومي كه آتاتورك از سكولاريسم ارائه كرد را اقتدارگرايانه و غيردموكراتيك مي خوانند.
ارتش يك بار در سال 1997 عليه نجم الدين اربكان نخست وزير وقت و اسلامگرا كودتا كرد. اردوغان هم از پيروان اربكان است و مانند او در ميان رده هاي بالاي ارتش تركيه به شدت مغضوب است. ارتش در سال 2003 با بي ميلي تمام نخست وزيري او را پذيرفت.
بركناري اربكان براي ارتش بسيار آسان بود چون او رهبري كابينه ائتلافي شكننده اي را به عهده داشت كه به رسوايي و فساد متهم بود. كودتا عليه اربكان با مقاومت زيادي رو به رو نشد. اما امروز چنين كودتايي هيچ محبوبيتي ندارد و علاوه بر مخالفت افكار عمومي با انتقاد و مقاومت روزنامه هاي و سازمان هايي رو به رو مي شود كه در روزهاي اخير از مداخله ارتش در سياست انتقاد كرده اند. حزب حاكم عدالت و توسعه اردوغان اكنون چهار سال و نيم است كه در تركيه حكومت مي كند و تا كنون موفق بوده است.
اروپايي ها اكنون به نرخ 6 درصدي رشد اقتصادي تركيه غبطه مي خورند و ديگر اين كشور را بيمار اقتصادي اروپا نمي خواند. سرمايه گذاري خارجي در تركيه در حال رونق گرفتن است و صادرات اين كشور به حد ركوردآوري بالا رفته است. حزب عدالت و توسعه، صدها مورد اصلاحات را به اجرا گذاشته و تركيه را به سوي مذاكرات براي عضويت در اتحاديه اروپا هدايت كرده است.
با اين حال اين حزب نتوانسته بدگماني سكولارها را كه مي گويند اين حزب اهداف پنهان اسلامي را دنبال مي كند برطرف كند. انتخاب عبدالله گل به عنوان نامزد اين حزب براي انتخابات رياست جمهوري كه همسري محجبه دارد، به اين بدگماني به شدت دامن زده است. اما اكثر مخالفان سكولار، گل و حزب حاكم او نمي توانند دليلي بياورند حاكي از اينكه اين حزب و دولت اردوغان عليه منافع و مصالح كشور عمل مي كند.
اين بار مخالفان اسلام و اسلام گرايي ديگر حامي غرب نيستند و مخالفان دولتي در خيابان هاي استانبول و آنكارا به جاي شعار دادن عليه دولت، عليه آمريكا و اروپا شعار مي دهند. روزنامه چپگراي جمهوريت تركيه كه در زمان آتاتورك تاسيس شد، اخيراً جمله اي را از گل در مصاحبه اي مربوط به 12 سال پيش با روزنامه گاردين نقل كرده كه در آن او گفته است، جمهوري پايان يافته، ما مي خواهيم نظام سكولار را تغيير دهيم. گل اين گفته را تكذيب كرده و هر گونه هدف پنهان حزبش را براي پيگيري اهداف پنهاني رد مي كند. اما روسري اعضاي حزب حاكم و همسران و دختران گل و اردوغان اصلي ترين دليل نگراني سكولارهاي تركيه است.
چندي پيش خيرالنسا همسر گل در دادگاه حقوق بشر اروپا از دولت تركيه به خاطر ممنوعيت حجاب شكايت كرد. دليل شكايت او ممانعت از ورودش به دانشگاه به خاطر حجابش بود. اما به خاطر موقعيت همسرش مدتي بعد شكايتش را پس گرفت.
اينكه همسر گل بعد از رييس جمهور شدن او با روسري وارد كاخ رياست جمهوري شود چندان براي افكار عمومي تركيه مهم نيست. اما سكولارها نگران اين هستند كه تحكيم قدرت حزب حاكم عدالت و توسعه راه را براي تحكيم اسلام گرايي در اين كشور هموار كند.
اكنون در تركيه حجاب نسبت به سال هاي گذشته محبوبيت بيشتري يافته و از مدهاي لباس پرفروش براي خانم هاست. متون مذهبي در كتاب هاي درسي راه پيدا كرده و دختران دانش آموز خارج از مدرسه با روسري ديده مي شوند و سرود مذهبي مي خوانند. با اين حال از نظر قانوني، حزب عدالت و توسعه كاري خلاف قوانين سكولار تركيه انجام نداده و اين قوانين را نقض نكرده است. گل و اردوغان هر دو از حزب اسلام گراي رفاه تركيه بودند اما بعدها به جنبش اصلاح طلبي در اين حزب پيوستند و عليه اربكان برخاستند.
در سال 2001 اين دو نفر حزب عدالت و توسعه را تشكيل دادند كه در مرامنامه و اصول آن هيچ اشاره اي به اسلام سياسي نشده است. هفته گذشته اردوغان خطاب به مخالفانش گفت كه تركيه سكولار است و سكولار باقي خواهد ماند.
حزب عدالت و توسعه مي توانست يك چهره ناشناس كه حساسيت زيادي را در ميان سكولارها و ارتش برنمي انگيزد، براي انتخابات رياست جمهوري به پارلمان معرفي كند. اما با تكيه بر محبوبيتي كه در ميان مردم دارد قصد دارد با پافشاري بر اصلاح قانون اساسي انتخابات سراسري و مستقيم برگزار كند.
اشپيگل / 7 مي]]>
</TEXT>
</DOC>
<DOC>
<DOCID>HAM2-860220-094</DOCID>
<DOCNO>HAM2-860220-094</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[چشم انداز
انتخاب حيرت آور فرانسوي ها]]>
</TITLE>
<TEXT>
<![CDATA[پيروزي نيكولا ساركوزي از يك ماه پيش از انتخابات مسجل بود. از اين پيروزي با آراي بالا نمي توان چشم پوشي كرد. اينكه رئيس جمهوري با طرز فكر ساركوزي وارد اليزه شود اتفاق نگران كننده اي است.
از زمان تاسيس جمهوري پنجم توسط ژنرال شارل دوگل، فرانسه مهد آزادي و حقوق بشر در كل دنيا، هيچ گاه اين كشور رئيس جمهوري نداشته كه هموطنان خود را آشغال لقب دهد. همچنين هيچ رئيس جمهوري هم نداشته كه از تظاهرات سال 1968 كه نقطه عطفي در مسير فعاليت هاي دانشجويي و فرهنگي نه تنها در فرانسه كه در كل جهان بوده، اينچنين انتقاد كند. ژنرال دوگل در برابر اين تظاهرات تسليم شد و رياست جمهوري را ترك كرد.
فرانسه مانند ديگر كشورهاي دموكراتيك تا به حال رئيس جمهوري نداشته كه شعار من را دوست داشته باش يا كشور را ترك كن را به عنوان پيش شرط شهروندي قرار دهد. فرانسه هيچ گاه رئيس جمهوري نداشته كه چنين فروتني را كنار بگذارد و خود را با شاه لوويس، ناپلئون بناپارت و دوگل مقايسه كند. حتي فرانسوا ميتران جرات چنين مقايسه هايي را نداشت.
چطور فرانسه دچار چنين سرنوشتي شد؟ پاسخ هاي زيادي براي اين پرسش وجود دارد. يكي از اين پاسخ ها اين است كه توان رقابتي نامزد سوسياليست ها يعني خانم رويال ضعيف بود و تا روزهاي آخر تبليغات انتخاباتي اعتماد به نفس كافي در او ديده نمي شد، اما پاسخ واقع بينانه تر به اين سئوال اين است كه دنيا تغيير كرده و به دنبال آن ارزش هايي چون عدالت و احترام به فرهنگ و تكثرگرايي هم كه در گذشته از مفاهيم غالب در دنيا بود اكنون ديگر كمرنگ شده است. آنچه كه در گذشته در كلام سياسي سياستمداران دنيا غير قابل قبول به نظر مي رسيد اكنون تا وقتي در راستاي اقتصاد ليبرال و حمايت از ملي گرايي به حد افراطي و حتي نژادي آن باشد، قابل قبول و بدون مخالف است؛ به ويژه اگر اين سخنان با حمايت عموم هم همراه باشد. اين همان شيوه كار ساركوزي است. او از آزادسازي اقتصادي حمايت مي كند و مهاجران را منشا تنش اجتماعي مي داند. شنيدن اين عقيده از زبان پسر يك مهاجر كه خود در سايه عدالت و برابري در فرانسه رشد كرده اما حالا سياست مقابله با اين شرايط را ترويج مي كند، بسيار عجيب است.
اما در شرايطي كه جورج بوش صلاحيت رهبري آمريكا را پيدا مي كند چرا ساركوزي در فرانسه به قدرت نرسد؟ اين مقايسه البته به سود ساركوزي نيست اما حاميان او هيچ ابايي از اين مقايسه ندارند. دنيا تغيير كرده و رهبران آن يا حداقل اكثر رهبران آن ديگر مانند گذشته وزن و منزلت لازم را ندارند. به نظر مي رسد كه مردم فقط درگير موضوعات و نگراني هاي روزانه خود هستند كه مهمترين آن كار و اينترنت و مسافرت و مشكلات زيست محيطي است. آنها ديگر توجه چنداني به سطح و اندازه حاكماني كه به آنها راي مي دهند نمي كنند. به همين دليل است كه سياستمدارن و رهبراني چون توني بلر، آنجلا مركل، سيلويو برلوسكني، ديويد كامرون رهبر حزب محافظه كار انگليس در كنار جورج بوش از ساركوزي به عنوان بهترين گزينه رهبري فرانسه حمايت كرده اند. اما خود فرانسه چطور؟ تاثير اين انتخابات بر اوضاع امنيتي در فرانسه و آينده روابط آن با جهان سوم به ويژه كشورهاي عرب و مسلمان چگونه خواهد بود؟ اين كشورها فرانسه را تحت رهبري مردي كه با جلب آراي حاميان ژان ماري لوپن رهبر جبهه ملي و چهره شناخته شده راست هاي افراطي فرانسه در انتخابات به پيروزي رسيده چگونه خواهند ديد؟ لوپن در انتخابات سال 2002 با به دست آوردن 17 درصد آرا به دور دوم انتخابات راه يافت. درحالي كه در اين انتخابات او در دور اول تنها 10 درصد آرا را به دست آورد. بقيه آراي او به صندوق ساركوزي ريخته شده است.
رويال در آخرين حضور خود در تبليغات انتخاباتي برداشت خود را از فرانسه تحت رهبري ساركوزي به طور خلاصه اينگونه بيان كرد كه در آينده تنش هاي جدي ميان نيروهاي امنيتي و ساكنان حومه شهرها به وقوع خواهد پيوست.
فرانسيس بايرو نامزد راست هاي ميانه در اين انتخابات گفت كه ساركوزي پنج سال بعد از شروع وزارت در سمت وزير كشور، نمي تواند بدون همراهي گروهي از ماموران محافظان امنيتي از حومه شهرهاي فرانسه ديدن كند.
اين تصوير خوشايندي براي فرانسه اي كه زبانزد آزادي و دموكراسي در دنياست، نيست.
الحيات‎/ 7 مه]]>
</TEXT>
</DOC>
<DOC>
<DOCID>HAM2-860220-095</DOCID>
<DOCNO>HAM2-860220-095</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[جهان نما
ديك چني و سعودي ها در شطرنج خاورميانه]]>
</TITLE>
<TEXT>
<IMAGE>/1386/860220/news/000741.jpg</IMAGE>
<![CDATA[
چني، عربستان و سوريه
يكي از موضوعات در دستور كار چني در سفر به عربستان، موضوع سوريه است. سعودي ها از تلاش جديد دولت بوش براي كمك گرفتن از سوريه در ايجاد ثبات در عراق كه از هفته گذشته با سفر رايس به منطقه شروع شد، حمايت مي كنند.
همچنين سعودي ها تلاش براي كاهش تنش با سوريه را از اجلاس اخير سران عرب در رياض شروع كردند.
اين درحالي است كه منابع آمريكايي مي گويند، سعودي ها به ارتباط خود با گروه هاي مخالف سوري ادامه مي دهند.
مترجم:نيلوفر قديري
ديك چني، معاون رييس جمهور آمريكا، ديروز واشنگتن را براي يك سفر يك هفته اي به مقصد خاورميانه ترك كرد. اين سفر بلافاصله بعد از سفر چند روزه كاندوليزا رايس، وزير خارجه به منطقه خاورميانه صورت مي گيرد و اگرچه سفر رايس در سطحي بلند پايه و براي گفتگو درباره موضوعاتي مختلف انجام شد، اما سفر چني بيشتر از سفر وزير خارجه مورد توجه رسانه ها قرار گرفته است.
چني در اين سفر كه با ابوظبي آغاز شد تنها بر موضوع عراق تكيه دارد و مي خواهد رهبران عرب اين منطقه را به تلاش براي ايجاد ثبات در كشور جنگزده عراق ترغيب كند. چني،امروز به عربستان مي رود و اين شايد مهمترين و خبرسازترين مرحله از اين سفر باشد.
امير عبدالله، پادشاه عربستان در 9 ماه گذشته به يكي از مهمترين و آماده ترين متحد عربي آمريكا تبديل شده  است. او پاييز گذشته با چند اظهار نظر عليه ايران سعي در آماده كردن جهان عرب براي تحقق منافع و اهداف واشنگتن درباره تهران داشت.
سفر چني به عربستان علاوه بر پيگيري موضوع كلي سفرش به خاورميانه كه عراق و كاهش درگيري ها در آن است، با هدف تقويت روابط دوجانبه صورت مي گيرد. دو طرف اكنون مي خواهند و به نوعي نياز دارند كه بر اتحاد و هم  پيماني ميان خود تاكيد كنند و اين در حالي است كه اختلاف نظراتي ميان دو طرف بر سر سياست هاي مربوط به عراق و موضوع فلسطين وجود دارد. سعودي ها همچنين مي خواهند بعد از پايان كار شاهزاده بندر بن سلطان كه سال ها سفير عربستان در آمريكا بود، اكنون كانال ارتباطاتي جديدي براي رابطه با آمريكا ايجاد كنند.
چند اظهار نظر اخير امير عبدالله چنان بود كه گويي ميان او و واشنگتن فاصله ايجاد شده است. در ماه فوريه او از سياست رسمي آمريكا براي منزوي كردن حماس در راس حكومت در فلسطين فاصله گرفت و با فراهم كردن زمينه انعقاد توافقنامه مكه و تشكيل دولت وحدت ملي فلسطين، ميان حماس و فتح آشتي برقرار كرد.
ماه بعد در سخنراني رسمي در نشست سران اتحاديه عرب در رياض، اشغال نظامي عراق را غير مشروع خواند و با اين حرف، مقامات آمريكايي را حيرت زده كرد. او همچنين قرار شام خود در كاخ سفيد را در ماه آوريل لغو كرد.
انتقاد امير عبدالله از حضور نامشروع آمريكا در عراق نشان دهنده ناخشنودي شديد او از استراتژي آمريكا درباره عراق است. منابع سعودي مي گويند كه امير عبدالله اعتقاد خود را به توانايي نوري مالكي، نخست وزير عراق براي آرام كردن تنش هاي قومي اين كشور و متحد كردن آن از دست داده است. رهبر خاندان سعود همچنين بر اين باور است كه طرح افزايش شمار نيروهاي آمريكايي در عراق با شكست رو به رو مي شود و اين كار تنها خطر فرو رفتن عراق در جنگ داخلي را بيشتر مي كند.
سعودي ها خواستار تغيير دولت شيعي مالكي هستند و در خفا از اياد علاوي، نخست وزير پيشين دولت كه يك شيعه سكولار و از بعثي هاي سابق است حمايت مي كنند.
او در ميان سني هاي عراق هم حامياني دارد. مشاوران علاوي مي گويند كه استراتژي او استفاده از تنش هاي درون ائتلاف شيعيان و تشكيل ائتلاف جديدي است كه از سني ها، كردها و سكولارهاي شيعه تشكيل شده اند. طرفداران و نزديكان علاوي فكر مي كنند كه او از آراي كافي براي به قدرت رسيدن برخوردار است و اين را بيشتر مديون حمايت سياسي و البته مالي سعودي ها هستند.
دولت بوش اگرچه از مالكي هم راضي نيست اما به نظر مي رسد كه علاقه اي به بازگشت علاوي ندارد. مقامات آمريكايي از آن بيم دارند كه تغيير دولت در بغداد تنها اختلافات سياسي در اين كشور را بيشتر كرده و باعث شدت گرفتن درخواست ها براي خروج نيروها از عراق مي شود.
در منطقه خاورميانه تصور بر اين است كه دولت بوش هر سياستي داشته باشد مهم نيست چون به هر حال نيروهاي آمريكايي در آستانه خروج از عراق هستند. اما برخي گزارش ها حاكي از اين است كه بوش به طور خصوصي به سعودي ها گفته است كه نيروهاي آمريكايي تا پايان دوره مسئوليت او در كاخ سفيد از عراق عقب نشيني نخواهند كرد.
يكي ديگر از محورهاي گفتگوي مقامات آمريكايي و سعودي موضوع ايران است. بعد از جنگ تابستان گذشته لبنان، سعودي ها كمك مالي به گروه هاي سني، مسيحي و دروزي اين كشور را شروع كرده اند تا با اين كار با نفوذ حزب الله در لبنان مقابله كنند. سعودي ها حزب الله را به خاطر نزديكي به ايران عاملي براي تقويت جايگاه تهران در منطقه مي دانند. سعودي ها و آمريكايي ها همچنين به نيروهاي امنيت داخلي لبنان كمك كرده و به اين طريق از دولت فواد سينيوره حمايت مي كنند.
آمريكا و عربستان همچنين در مقابله با گروه هاي شيعه در يمن به دولت اين كشور كمك مي كنند.
در نشست هاي بدون حضور خبرنگار و پشت درهاي بسته چني در عربستان، موضوعات مهمي مورد بررسي قرار مي گيرد. اين سفر را نبايد در مانيتور اصلي تحولات خاورميانه از دست داد.
واشنگتن پست‎/9 مي]]>
</TEXT>
</DOC>
<DOC>
<DOCID>HAM2-860220-096</DOCID>
<DOCNO>HAM2-860220-096</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[ورود تانك هاي اسرائيل به شمال نوار غزه]]>
</TITLE>
<TEXT>
<![CDATA[ايسنا: ساكنان نوار غزه از ورود تانك هاي رژيم صهيونيستي به شمال نوار غزه خبر دادند و اظهار داشتند اين نيروها پايگاهي را در نزديكي شهرك بيت لاهيا ايجاد كردند وتاكنون 8 تانك و بولدوزر اسرائيل وارد غزه شده اند.]]>
</TEXT>
</DOC>
<DOC>
<DOCID>HAM2-860220-097</DOCID>
<DOCNO>HAM2-860220-097</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[نشست 1+5 امروز در برلين برگزار مي شود
اروپا، آماده مذاكره با ايران]]>
</TITLE>
<TEXT>
<![CDATA[گروه سياسي- قرار است ديپلمات هاي عالي رتبه گروه 1+5 بار ديگر فردا در برلين ملاقات كنند تا براي مذاكرات مهم و جدي با ايران پيرامون برنامه هسته اي اين كشور آماده شوند.
خبرگزاري فرانسه با اعلام اين مطلب به نقل از سخنگوي وزارت خارجه آلمان كه رياست كنوني گروه هشت را بر عهده دارد گفت: مديران سياسي پنج عضو دايم شوراي امنيت سازمان ملل متشكل از آمريكا، فرانسه، انگليس، روسيه و چين به همراه آلمان در حاشيه  نشستي كه به منظور فراهم آوردن مقدمات نشست سران گروه هشت در ماه ژوئن در آلمان برگزار مي شود، در اين باره با يكديگر مشورت خواهند كرد.
به گزارش ايسنا يكي از ديپلمات هاي حاضر در برلين كه خواست نامش فاش نشود گفت: در اين نشست درباره زبان قطعنامه  جديد شوراي امنيت برضد ايران نيز بحث خواهد شد.
به گفته  ديپلمات ها، چين به صورت تماس تلفني در اين مباحثه حاضر خواهد شد.
نماينده  آمريكا در اين گفت وگوها كه در طول آن هيات ها درباره  نشست اخير ميان خاوير سولانا رئيس سياست خارجي اتحاديه  اروپا و علي لاريجاني، دبير شوراي عالي امنيت ملي ايران مذاكره خواهند كرد، نيكلاس برنز، معاون امور سياسي وزير خارجه  آمريكاست.
مؤثرترين تعامل
همچنين به گزارش مهر درحالي كه قرار است هشت كشور بزرگ صنعتي جهان نشستي را در آلمان بين روزهاي 16 تا 18 خردادماه برگزار و درآن درباره برنامه هسته اي ايران گفتگو كنند، شان مك كورمك، سخنگوي وزارت خارجه آمريكا اعلام كرد: مذاكرات اين هفته 1+5 به عنوان يك نشست فرعي از نشست ديپلمات هاي جي 8 و به منظور آمادگي براي اين نشست انجام خواهد شد.
وي در جمع خبرنگاران تصريح كرد: ما مي خواهيم اين اطمينان را ايجاد كنيم كه هر تعاملي كه خاوير سولانا با ايراني ها دارد، موثرترين تعاملي است كه مي تواند وجود داشته باشد.
گزينه روي ميز
درهمين حال رايس تاكيد كرد: به رغم سعي واشنگتن جهت حل ديپلماتيك پرونده هسته اي ايران، گزينه  نظامي نيز همچنان وجود دارد.
وزيرخارجه  آمريكا در گفت وگو با شبكه  العربيه بار ديگر تاكيد كرد: جورج بوش، رييس جمهور آمريكا با وجود تلاش جهت حل ديپلماتيك پرونده هسته اي ايران همچنان گزينه  نظامي را روي ميز دارد و هرگز از آن چشم پوشي نخواهد كرد. وي افزود: اين به آن معنا نيست كه ما خواهان انجام اين كار هستيم.
طرح سوئيس
اما عبدالرضا رحماني فضلي، قائم مقام دبير شوراي عالي امنيت ملي گفت: اگر در طرح سوئيس تغييراتي ايجاد شود كه تعليق در آن وجود نداشته باشد، تهران آن را بررسي مي كند.
وي اظهار داشت: برداشت ما از تايم اوت، بحث تعليق بوده است و ما اعلام كرديم كه هيچ گونه تعليق را نمي پذيريم.]]>
</TEXT>
</DOC>
<DOC>
<DOCID>HAM2-860220-098</DOCID>
<DOCNO>HAM2-860220-098</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[احمدي نژاد:سال 85، درخشان ترين سال اقتصاد كشور بوده است
از اواخر مهر و آبان ماه سال گذشته، موج تبليغات مسموم عليه دولت آغاز شد و عده اي بااستفاده از برخي رسانه ها،آماري ساختگي و كاملا جعلي ارائه و تلاش كردند كه وضعيت اقتصادي كشور را بد جلوه دهند]]>
</TITLE>
<TEXT>
<![CDATA[گروه سياسي - محمود احمدي نژاد ديروز را با انتقاد آغاز كرده و با انتقاد به پايان رساند.
او ابتدا صبح در جلسه هيات دولت برخي مخالفت ها و جوسازي ها عليه دولت را به دليل اهتمام دولت در قطع دست سودجويان و فرصت طلبان از بيت المال دانست و گفت: اطلاع رساني مستمر از برنامه ها و خدمات دولت اين جوسازي ها و مخالفت ها را خنثي خواهد كرد.
انتقادهاي رئيس جمهوري در روز چهارشنبه پايان يافته نبود بلكه او عصر هنگامي كه در جمع فرماندهان و مديران نيروي مقاومت بسيج در سالن 5آذر بسيج حاضر شده بود،انتقادهاي شديدتري را مطرح كرد.وي از بسيج به عنوان تشكل انسان هاي عالم، مومن و ايثارگر براي دعوت و مقدمه سازي تحقق آرمان متعالي بشريت نام برد و گفت: بسيج پاسدار ارزش هاي الهي است.
به گزارش ايرنا،احمدي نژاد خاطرنشان كرد: مجاهدت بي وقفه براي تحقق جامعه پراز عدل و عدالت، ماهيت حركت بسيج است.
احمدي نژاد خاطرنشان كرد: امروز بسيج بايد هدفمند تر، سازنده تر، سازمان يافته تر و پرشورتر از گذشته در تحقق آرمان ها حركت كند.
رئيس جمهوري ساختن كشور و تبديل آن به الگوي كشورهاي منطقه را ديگر وظيفه ملت و دولت عنوان كرد و گفت كه همه ما وظيفه داريم كشور را عادلانه بسازيم و قله هاي توسعه وپيشرفت را يكي پس از ديگري فتح كنيم.
احمدي نژاد در بخش ديگري از سخنانش درجمع فرماندهان ومديران نيروي مقاومت بسيج به تلاش دولت براي توسعه و پيشرفت و توسعه اقتصادي كشور اشاره كرد و گفت: سال??درخشان ترين سالها براي پيشرفت هاي بنيادين در اقتصاد كشور بوده است و در اين سال از نظر اقتصادي پيشرفت هاي بسيار خوبي داشته ايم.
رئيس جمهوري تصريح كرد:از اواخر مهر و آبان ماه سال گذشته، موج تبليغات مسموم عليه دولت آغاز شد و عده اي بااستفاده از برخي رسانه ها آماري ساختگي و كاملا جعلي ارائه و تلاش كردند كه وضعيت اقتصادي كشور را بد جلوه دهند.
به گزارش فارس،رئيس جمهوري گفت: برخي با استفاده از فرصت ها جيب خود و گروه هاي خودشان را پر كردند در حالي كه مردم در فقر به سر مي برند. مگر مي شود بسيجي در مقابل اين اقدامات ساكت باشد، برخي مي گويند در مقابل اين مسائل چيزي نگوييد و سرگرم كارتان باشيد و با متخلفان برخوردي نكنيد؛ هيهات! آيا ذلت از اين بالاتر نيست كه در رأس مديريت كشور بگوييم كه اگر خورده و برده است اشكال ندارد؟
احمدي نژاد برخي آمار ارائه شده در بخش هاي اقتصادي و وابستگي به نفت را غير واقعي دانست و با بيان اين كه علت اين مسائل را مي دانيم در خصوص برخي تصميمات بررسي هاي طولاني انجام شده است، اما برخي فقط داد و بيداد مي كنند،آنها آنقدر كوچكند كه فكر مي كنند محور عالم هستند، اما آنها اگر صدها برابر اين هم باشند محال است يك سر سوزن از مسير تعيين شده براي دولت كوتاه بيايم،ما هنوز حرفي نزده ايم و هنوز در سكوت هستيم.
رئيس شوراي عالي اقتصاد،افزود: برغم اينكه در سال??رشد اقتصادي كشور بسيار خوب بود اين گروه با هجوم سنگين عليه دولت، گزارش هاي هدفدار و كاملا دروغي منتشر كردند و براساس اين گزارش ها اعلام كردند كه رشد اقتصادي كشور درسال??نصف سال قبل از آن بوده است.
رئيس جمهوري در همين رابطه به رقم صادرات غير نفتي و واردات كالا در كشور در سال هاي گذشته اشاره كرد و ادامه داد:در طول??سال فعاليت دولتهاي قبل،جمعا???هزار واحد مسكوني توسط دولت ساخته شد اما در دولت نهم تنها در يكسال گذشته??? هزار واحد مسكوني احداث شد.
احمدي نژاد افزود:?/?ميليون بيكار به ما تحويل دادند اما باتلاش دولت نهم در سالهاي??و??جمعا يك ميليون و???هزار شغل جديد ايجادشد.
رئيس جمهوري با تاكيد براينكه براي تصميمات اتخاذ شده در دولت سالها مطالعه نموده و بر آن اصرار دارد، گفت: اگر مخالفان و بدخواهان دولت،صدها برابر امروز هم مانع تراشي كنند، به فضل خدا سر سوزني از مسيري كه براي اجراي عدالت در پيش گرفته ام كوتاه نخواهم آمد. وي در بخش ديگري ازسخنان خود تاكيد كرد كه دشمنان چه داخلي و چه خارجي قادر نخواهند بود در برابر حركت رو به پيشرفت ملت و دولت ايران مانع ايجاد كنند.]]>
</TEXT>
</DOC>
<DOC>
<DOCID>HAM2-860220-099</DOCID>
<DOCNO>HAM2-860220-099</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[رئيس قوه قضائيه:
برخورد با بدحجابي تكليفي شرعي و قانوني است]]>
</TITLE>
<TEXT>
<![CDATA[گروه سياسي- رئيس قوه قضائيه گفت: برخورد با بد حجابي تكليفي قانوني و شرعي است و همه موظف به انجام آن هستند.
آيت الله سيدمحمود  هاشمي شاهرودي روز گذشته در كنفرانس ويديويي با اعضاي شوراي تامين و مسئولان قضائي استان لرستان افزود: همه مسئولان و دست اندركاران نظام وظيفه دارند با كساني كه ناامني اجتماعي و اخلاقي براي مردم، كودكان و زنان ايجاد مي كنند برخورد كنند.
هاشمي شاهرودي گفت: پيشگيري در بروز اين معضل و برخورد با توليدكنندگان و فروشندگان ابزار و لباس هاي مروج بدحجابي نكته مهمي است كه كمتر به آن توجه شده است.
رئيس قوه قضائيه در بخش ديگري از سخنانش با اشاره به امكانات و ظرفيت هاي بالاي توسعه در كشور اظهارداشت: اينكه با اين وجود اكثريت مردم محروم تلقي شوند و در فقر و بيكاري بسر ببرند شايسته نظام اسلامي نيست.]]>
</TEXT>
</DOC>
<DOC>
<DOCID>HAM2-860220-100</DOCID>
<DOCNO>HAM2-860220-100</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[متكي: تضمين حق ايرانمذاكرات لاريجاني و سولانا را ثمر بخش مي كند]]>
</TITLE>
<TEXT>
<![CDATA[مهر: وزير خارجه كشورمان در ديدار با پراستيك مولر، همتاي دانماركي خودش گفت: تضمين حق قانوني ملت ايران در حفظ دستاوردهاي علمي صلح آميز اتمي از مولفه هاي اصلي ثمربخش بودن مذاكرات آتي بين سولانا و لاريجاني است.
منوچهر متكي با ارزيابي روابط جاري دو كشور اظهار داشت: ما زمينه هاي خوبي پيرامون ظرفيت هاي جديد همكاري اقتصادي و سرمايه گذاري جديد در روابط دو كشور داريم و گفتگو هاي مستمر و سازنده پيرامون مسايل مختلف در جريان است. ديدگاههاي دانمارك در ارتباط با تاييد حق جمهوري اسلامي ايران براي فناوري صلح آميز هسته اي و ضرورت حل ديپلماتيك قابل توجه بوده است.
منوچهر متكي در اين كشور با بنت بنتسن، معاون نخست وزير و وزير اقتصاد و رئيس حزب محافظه كار دانمارك ديدار كرد و دو طرف راه هاي تحكيم مناسبات اقتصادي و تجاري را مورد بحث و تبادل نظر قرار دادند.
وي همچنين پيش از اين ديدار با رئيس پارلمان نروژ، نخبگان ايراني و علماي شيعه و سني مقيم اسلو و مديران شركت ها و تجار دانماركي گفتگوكرد.]]>
</TEXT>
</DOC>
<DOC>
<DOCID>HAM2-860220-101</DOCID>
<DOCNO>HAM2-860220-101</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[يادداشتفرشاد مهدي پور
در حاشيه 12 راي]]>
</TITLE>
<TEXT>
<![CDATA[شوراي شهر در پايان چند روز كشمكش با 12راي آري و 3 راي ممتنع، محمدباقر قاليباف را بار ديگر براي شهرداري تهران برگزيد؛ راي قاطع شورا به قاليباف بيش از آن كه نشانه اي از پيروزي او باشد، چشم انداز اميدوارانه اي از برتري خردگرايي در شوراست.
اول. شورا با عبور از دام هاي تنيده بسيار، پيچ خطرناك شكاف را از سر گذراند و همه آناني را كه بروز چنددستگي را انتظار مي كشيدند، خانه نشين كرد. در واقع شهرداري به محلي براي زورآزمايي برخي جريان هاي سياسي ناكام در انتخابات 24 آذر مبدل شده بود و بيم آن مي رفت كه اين فشارهاي فزاينده، بنيان همراهي مردمان تهران را لرزان سازد. شوراي سوم كه با آمدنش اميد برخاستن اختلافات و ماندن همراهي ها را در دل ها زنده كرده بود، حالا در آستانه تداوم اين معناست؛ مفهومي كه رهبر معظم انقلاب هم در پيامشان به مناسبت آغاز به كار شوراها به آنان توصيه كرده بودند: يعني همان دوري از اختلافات و باندبازي هاي سياسي.
دوم. قاليباف اكنون در امتداد شعار تثبيت مديريت شهري بر كرسي شهرداري تكيه زده است و بي ترديد بايد باتجربه  مثبت گذشته، روش هايي نوين تر را به كار گيرد و با شورايي كه او را با چنين رايي برگزيده، نواي ياري را بيش از گذشته ساز كند و بالعكس؛ و مبادا رقابت هاي امروز در شورا جاي خود را به رفاقت ندهد. در اين شرايط اگر دولت(كه خود از درون شورا برآمده است)، به عنوان بزرگترين دستگاه اداري كشور، گام هاي ياري با شورا و شهردار را مستحكم بردارد، اين تثبيت براي تهران كه دستخوش هزاران گره پيچ در پيچ است،  پيامدهاي معجزه آسايي خواهد داشت.
سوم. اصولگرايان و ماجراي شان با شورا، حديث ناگفته ديگري است؛ آن چه در شورا گذشت، نموداري كوچك از پشت صحنه يك جريان سياسي بزرگ بود و متاسفانه نمايي خوشايند نداشت(البته جاي شكر باقي است كه اين اختلاف چندان نپاييد). هر چند اين كشتي به اشاراتي سرانجام در دامنه اي مناسب آرام گرفت، اما واقعيت آن است كه چشم ها را بر وقوع آن فرونمي توان بست. اصولگرايان در پس تمام رودررويي هاشان بالاخره راي را در سبد وحدت ريختند و مانع از بهره وري رقيبان شدند، گرچه اين كار براي زخم برجا مانده مرهمي تمام نيست، ليكن راهي است براي رويارويي هاي آينده. شوراي سوم هنوز چهارسالي با مردم است و اصولگرايان در انديشه مصاف هاي بعدي.]]>
</TEXT>
</DOC>
<DOC>
<DOCID>HAM2-860220-102</DOCID>
<DOCNO>HAM2-860220-102</DOCNO>
<ORIGINALFILE>/1386/860220/news/_siasi.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[گزيده ها]]>
</TITLE>
<TEXT>
<![CDATA[رياست جمهوري: امامعلي رحمان رئيس جمهوري تاجيكستان نيز ديروز با بدرقه رسمي محمود احمدي نژاد در نهاد رياست جمهوري تهران را ترك كرد.
سياست خارجي: وزير خارجه عراق گفت: احتمال دارد 5 ديپلمات ايراني كه توسط نيروهاي آمريكايي در اربيل عراق دستگير شدند در ماه ژوئن(خردادماه)آزاد شوند. هوشيار زيباري در گفت وگو با روزنامه اينديپندنت گفت: نيروهاي آمريكا به طور قانوني تنها مي توانند اين 5 ايراني را به مدت 6 ماه نگه دارند؛ پس از پايان اين مدت يا بايد آن ها را به عراق تحويل دهند و يا آزادشان كنند.
ياد: مراسم يادبود شهادت شهيدان امير اسدي، سيداسماعيل حسيني و شعبان يوسفي صبح روز گذشته با حضور جمعي از همرزمانشان در مسجد قدس تهران برگزار شد.
قوه قضائيه: معاون امينت دادسراي عمومي و انقلاب تهران خبر داد كه حسين موسويان، عضو تيم سابق مذاكره كننده هسته اي با توديع وثيقه  200 ميليون توماني صادره،روز گذشته آزاد شد. حسن حداد در گفت وگو با ايسنا خاطر نشان كرد: موسويان ساعت 15 بعدازظهر ديروز پس از توديع وثيقه مورد نظر آزاد شده است.فارس هم گزارش داد، تحقيقات مقدماتي در مورد موسويان به پايان رسيده، ولي تحقيقات از وي پس از آزادي نيز ادامه خواهد يافت. فارس در گزارش خود در خصوص بازداشت دو نفر ديگر نيز در اين ارتباط افزوده است كه اين دو نفر از كارمندان مركز تحقيقات استراتژيك مجمع تشخيص مصلحت نظام و شوراي عالي امنيت بودند كه يكي از آنها ديروز با سپردن وثيقه آزاد شد.
سياست خارجي: رئيس شبكه الجزيره قطر در ديدار با سفير جمهوري اسلا مي ايران در دوحه از پيشامد ناگوار توهين به مراجع عظام به ويژه آيت الله سيستاني در برنامه اين شبكه ابراز تاسف كرد.شيخ حمد بن ثامرآل ثاني در اين ديدار كه عصر سه شنبه انجام شد، با تاكيد بر جايگاه و شان والا و درخور احترام همه شخصيتها و مراجع ديني به ويژه آيت الله سيستاني گفت:ايشان شخصيتي عالم و از چهره هاي شاخص و برجسته علمي و فقهي جهان اسلام هستند و ما مقام و جايگاه ارزشمند ايشان را كه همچون كوهي در برابر هجوم بيگانگان ايستاده اند ارج مي نهيم.
مجمع تشخيص مصلحت نظام: حجت الاسلام والمسلمين اكبر هاشمي رفسنجاني روز گذشته از آيت الله محمد فاضل لنكراني از مراجع تقليد، در بيمارستان دي تهران عيادت كرد.
ارتش: صبح ديروز يك هواپيماي نظامي در حوالي انديمشك سقوط كرد. مديركل روابط عمومي استانداري خوزستان با تأييد اين خبر افزود: اين هواپيما از نوع اف5 بوده كه از پايگاه دزفول در حال حركت بود و تنها سرنشين آن به درجه شهادت نايل آمده است. مصطفي بردبار، منطقه حسينيه واقع در نزديكي هاي انديمشك را محل دقيق سقوط هواپيما اعلام كرد و گفت: اين هواپيما در حال آموزش بوده است. وي ادامه داد: هنوز علت سقوط هواپيما مشخص نشده است.
سياست خارجي: سيد محمد خاتمي درسخناني در دانشگاه پالرموي ايتاليا با اشاره به اختلافات ميان اسلام و مسيحيت گفت: ميان اسلام و مسيحيت سوء تفاهم هاي قديمي وجود دارد،اما عامل اصلي آن دين نيست بلكه علل آن اقتصادي و سياسي است.]]>
</TEXT>
</DOC>
<DOC>
<DOCID>HAM2-860220-103</DOCID>
<DOCNO>HAM2-860220-103</DOCNO>
<ORIGINALFILE>/1386/860220/news/_ydasht.htm</ORIGINALFILE>
<ISSUE>پنجشنبه 20 ارديبهشت 1386 - سال پانزدهم - شماره4264 - May 10, 2007</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[فرصت تهران]]>
</TITLE>
<TEXT>
<![CDATA[مرور پرونده صدساله شهرداري ها در تهران نشان مي دهد كه هرچه دوره مديريت يك شهردار طولاني تر بوده توانسته است منشاء خدمات مؤثرتري باشد. از مجموع نزديك به 60 شهردار پايتخت تعداد شهرداراني كه بيش از سه سال اين مسئوليت را به عهده داشته اند از تعداد انگشتان دو دست فراتر نمي رود و طرفه است كه عناصر پايدار محيط شهري تهران عمدتا در دوره همين تعداد معدود شكل گرفته اند. اصرار بر تثبيت مديريت شهري تهران ازهمين رو مورد تأكيد جدي دلمشغولان اين شهر بزرگ قرار داشت و شايد بتوان ازجمله عوامل بنيادين آشفتگي ها و نابساماني هاي سيماي تهران را در همين نكته دانست كه متوسط عمر دوره هاي مديريت آن تاكنون حدود هجده ماه بوده است.
با رأي ديروز شوراي شهر، يك شهردار ديگر در تهران اين امكان را يافت كه در دوره اي طولاني تر فرصت اجراي راهبردها و آرمان هاي خود در عرصه شهر را در اختيار داشته باشد. اميدواريم مجموعه شهرداري تهران اين فرصت ذيقيمت را قدر دانسته و حاصل آن چشم اندازي متوازن تر براي پايتخت ايران اسلامي باشد.
در اين باره همچنين جاي آن دارد كه نگاه مسئولانه اعضاي شوراي شهر تهران را ارج بگذاريم كه با وجود پاره اي اختلاف سليقه ها، درنهايت به ابقاي شهردار كارآمد و با برنامه رأي دادند. فضاي مذاكرات شورا در سه روز گذشته نيز به وضوح حكايت از جديت منتخبان مردم در انجام مسئوليت خود دارد.
چند عضو شوراي شهر نيز كه علي الاصول از سر احساس مسئوليت به ميدان رقابت با شهردار منتخب درآمدند، در ماه ها و سال هاي پيش رو به يقين از مؤثرترين عناصر همراه و حامي شهردار و مجموعه مديريت شهري خواهند بود كه بدون همدلي و همراهي اعضاي شورا، وظيفه خطير و سنگين اداره، نوسازي و توسعه شهر تهران به سرانجام نخواهد رسيد.]]>
</TEXT>
</DOC>
<DOC>
<DOCID>HAM2-860220-104</DOCID>
<DOCNO>HAM2-860220-104</DOCNO>
<ORIGINALFILE>/1386/860220/world/_asib.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[شاد زيستن كم از دانش اندوزي نيست
يادت آمد خانم معلم]]>
</TITLE>
<TEXT>
<IMAGE>/1386/860220/world/013209.jpg</IMAGE>
<![CDATA[
 mehran is a madly(مهران ديوانه است)اين اولين جمله اي بود كه گفتم. كلاس از خنده تركيد. بايد سه جمله پشت هم مي ساختيم.
دو جمله ديگر خيلي مهم نيست. معرفي خودم بود. عصباني شدي و پرسيدي: ديوانه يعني چه؟ و جواب شنيدي: نمي دانم!؟ و تو خوب مي دانستي كه معني اش را مي دانم. اين را مي شد از نگاهت فهميد. اما بايد حساب مهران را مي رسيدم. زيادي حرف مي زد. در ايران اين روزها براي قشر عظيمي از زنان و مردان كه به شغل معلمي مفتخرند بزرگداشتي برپا مي شود كه نامش گراميداشت هفته معلم است.
هر چند معلمان كشورم ايران، اين روزها خواسته هاي بيشتري را از دولت مطالبه مي كنند كه فراتر از برپايي بزرگداشتي يك يا چند روزه در سال است.
هنوز به درستي نمي دانم در كشور شما، هند- كه من نيز چند ماهي است براي ادامه تحصيل در آن ساكن شده ام- روزي به نام معلم وجود دارد يا خير. اما يقين دارم كه در زندگي همه ما آدم ها معلمان بسياري نقش داشته اند كه بيشتر آنان مانند مادران سرزمين ام ايران هرگز شغل معلمي اختيار نكرده اند و اين خود فرصت خوبي است كه خطاب به تو اما براي همه معلمان ميهن ام بنويسم: معلم خوبم موفق باشي.
محسن احمدي- هند(پونا)
مي خواهم براي معلمان ميهنم از جايي بنويسم كه تجربه هاي بسياري را در اين مدت كوتاه برايم به ارمغان آورد. دانشگاهي كه تو و همكاران ديگرت تلاش بسياري داريد تا به ما -به اصطلاح خارجي ها - بياموزيد كه راضي و خشنود زندگي كردن كم از دانش اندوزي نيست.
حالا يادت آمد walia maam من چه كسي هستم؟
دانشجوي دوره 6 ماهه زبان انگليسي، كه براي ادامه تحصيل در كشورت ابتدا مجبور به گذراندن اين دوره و اكنون علاقه مند شدم.
اما تو كه هستي؟ خوانندگانم هنوز تو را نمي شناسند.
من a-nilesh walia، ابتدا معلم و سپس رئيس گروه بين المللي آموزش زبان انگليسي به خارجيان هستم. شما به شهر پونا(pune)هند آمديد تا تحصيلات خود را به درجات بالاتري ترقي دهيد. هيچ پيشرفتي هم بدون تغيير ميسر نيست. راه رشد نيز بسيار ساده است. بنابر اين با طبيعت هماهنگ شويد و پيام طبيعت يعني تغيير در عمق درون و سطح بيرون را به خوبي بشنويد. شما زنان و مردان جوان، سفيران كشورهايي هستيد كه بخشي از فرهنگ و آداب و رسوم خود را براي مان به ارمغان مي آوريد و ما از اين مسأله بسيار خشنوديم. همچنين آمده ايد تا تغييري ديگر را در درون خود تجربه كنيد. پس بدانيد در دنياي امروز تغيير با لحظه ها و ثانيه ها هم آغوش است. روزگاران ديروز مي بايست منتظر زمين لرزه اي بود تا تغيير شكل مي گرفت اما امروزه تغيير در قالب هاي گوناگون صورت مي گيرد. نگاه كنيد به باراني كه مي بارد حتي طبيعت هم به شست وشو و تغيير نياز دارد. پس منتظر چه هستيد؟ علم يعني تغيير و بايد با آن جلو رفت و تكان خورد.
كلمه تكان را كه شنيديم ناگهان بي اختيار همه مان روي صندلي هاي تالار اجتماعات دانشكده آموزش بين المللي زبان انگليسي جابه جا  شديم. همهمه اي برپا شد. هر كس به زبان خودش چيزي مي گفت. يادت هست؟ همان موقع كه فرياد زدي ساكت و تازه آنجا بود كه فرصت كردم خوب نگاهت كنم. زني چاق با قدي كوتاه و چهره اي سوخته، اما نه از آفتاب كه اين يكي را از آباء و اجدادت به ارث برده اي. پوشيده در لباس رسمي زنان كشورت ساري. با چهره اي بداخلاق. و اين عصبانيت دائمي ات بيشتر شبيه يك ماسك بود براي ترساندن ما و عجب كه آن اوايل چقدر بچه ها از تو مي ترسيدند. من هم. حتماً به ياد داري يا نه؟
دوباره شروع كردي به حرف زدن، همه را خسته كرده بودي، حتي همكارانت را. ما كه جاي خود داشتيم. مجبور بوديم به دقت گوش كنيم تا اصلاً بفهميم درباره چه حرف مي زني و اين وسط بيچاره جهانگير، اولين دوست ايراني ام در هند كه صداي مخملي اش براي همه خاطره شد. چه عذابي مي كشيد. چون بيشتر جملات شما را مجبور بود برايم ترجمه كند.
آفتاب نزده سركلاس هاي درس حاضر مي شويد و با غروب خورشيد در خانه هايتان هستيد. تكليف خود را از همين ابتدا روشن كنيد و گرنه: برگرديد به كشورهايتان. اين بهترين راه است. و اين جملات آخر را آنقدر در اين مدت از دهانت شنيدم كه ديگر برايمان بيشتر شبيه يك شوخي شد تا تنبيه و بعد يكي يكي همكارانت را به ما معرفي كردي.
خانم bajaj، تحصيلكرده آمريكا، چاق و خنده رو. بسيار هم مهربان. نوشتن راحت و آسان نام كتابي است كه او تدريس اش را به عهده داشت. آقاي baharati، زني نسبتاً قد بلند و شوخ طبعي كه همه ما را فرزندان خود خطاب مي كرد و تدريس آموزش دستور زبان انگليسي با او بود. language in nse به عبارتي مكالمه، كه در حين گفت وگوهاي دو نفره و چند نفره، مروري داشت بر درس هاي ديگران و تمرين چند باره آنها. معلم آن زني جوان، پرحوصله و بسيار باهوش به نام nina بود كه همان جلسه اول تمام نام هاي ما را از بر كرده بود و اما mr amul پسري جوان با تن صدايي بسيار بلند، كه فنوتيك(آواشناسي)به ما ياد مي داد. و بالاخره دختري ريز نقش دانشجوي دكتراي زبان شناسي كه تدريس زبان انگليسي و يا به نوعي كتاب فارسي خودمان، با او بود كه پس از مدتي هرگز نيامد و وقتي علتش را جويا شديم شنيديم به بيماري تيفوييد مبتلاست و در بيمارستاني در بمبئي بستري است و جاي آن به دختر جوان ديگري به نام prajakte سپرده شد و چقدر هشدار مي دادي كه مواظب بيماري هاي هپاتيت و تيفوييد باشيم و واكسن هايمان را به موقع بزنيم.
خوشت آمد walia maam، همكارانت را معرفي كردم؟ اما خودت، چه كتابي را آموزش مي دادي؟ نوشتن همين و بس.
به زبان ديگر تدريس انشاء با تو بود. هفته اي يك موضوع را انتخاب مي كردي و بعد از ما مي خواستي درباره آن بنويسيم. چه كار سختي. نوشتن به زباني ديگر و چقدر شيرين، آرام آرام همديگر را از اين طريق شناختيم كه اين تنها راه ارتباط ما با تو بود. ما از خودمان و از جايي كه از آن آمديم گفتيم و تو برايمان بر روي تخته از جايي كه هم اكنون در آن زندگي مي كنيم نوشتي. درست مثل همين كاري كه الان مشغول آن هستم. نوشتن در باره همه اين پنج ماه آن هم به زبان شيرين فارسي. كمي هم تو سعي كن، حتماً ياد خواهي گرفت. همانگونه كه من.
شهري كه در آن زندگي مي كنيم
اولين هفته كلاس را با اين موضوع شروع كردي: شهري كه در آن زندگي مي كنيم. منظورت پونا(pune)بود. چه چيزي را درباره شهرت مي خواستي بداني؟
پونا شهري است از ايالت ماهاراشترا، كه مركز آن بمبئي است. با جمعيتي حدود 7 ميليون نفر كه بين 9 تا 10 هزار نفر آن را دانشجويان ايراني تشكيل مي دهند. داراي آب و هوايي گرم و خشك در پاييز و زمستان و گرم و مرطوب در بهار و تابستان، به همين علت تنوع گياهي در اين شهر نيز متفاوت است و از هر دو اقليم آب و هوايي درختاني در اين شهر موجود. اما اينها آن چيزهايي نبود كه تو دنبالش بودي. تو مي خواستي شهرت را از زاويه چشم هاي كنجكاو خارجياني كه به كشورت آمده اند ببيني. باشد قبول. پس خوب گوش كن.
اين جا يك ريز باد مي وزد. و خاك را از آسمان به زمين و تا مغز استخوانت فرو مي كند. چشم را مي سوزاند و خسته مي كند. تا بخواهي سگ و گربه و گاو و خر و گراز و خوك در كوچه و خيابان مي چرخند و جولان مي دهند فيل كه ديگر جاي خود دارد. پشت ماشين هاي شهرت بدون استثنا نوشته شده لطفاً بوق بزنيد آن هم نه يك بار كه هر چند بار، همه با هم، بدون علت. و تازه اين اركستر سمفونيك خياباني زماني كامل مي شود كه صداي اگزوز موتورسواران با موزيك معابد شهرت كه هر كدام خود ساعتي جداگانه براي نواختن دارند، يكي شود. آلودگي صوتي اينجا غريب تر از دانشجويان ايراني است. خلاصه آن كه كلانشهري است اين جا كه گويا تا چند سال پيش(50 سال)روستا بوده است. با مردان و زنان رنگارنگش كه با نگاهي مهربان از كنارت مي گذرند. پاي صحبت هر كدام از همشهري هايت كه بنشيني تحصيلات عاليه دارند با درآمدي اندك، اما راضي و سرخوش. بوي زباله و فضولات انساني و حيواني بيشتر نقاط شهرت را پر كرده است، براي همين مدام سفارش مي كني كه از جاهاي غيرمطمئن مواد خوراكي نخريم و از شيرهاي آب داخل خانه و خيابان فقط براي شست وشو استفاده كنيم.
از اينها كه بگذريم مرز بين فقير و غني در اينجا معلوم نيست. كنار يك برج قشنگ و خانه هاي مجلل و يا فروشگاه هاي زنجيره اي بسيار مدرن؛ كه بنابه گفته راويان فرنگ ديده، با برج ها و فروشگاه هاي آن سوي آبها برابري مي كند، كپرنشيناني زندگي مي كنند كه نه تنها از داشتن نعمت برق و آب محرومند كه حقوق ماهيانه بسياري از آنها بين 250 تا 500 روپيه(5تا 10 هزار تومان)است. و صبح ها هنگام آمدن سركلاس تو، بسيار شاهد بودم صف هاي طويلي را كه در انتظار رفتن به توالت هاي عمومي داخل شهر لحظه شماري مي كردند و تأمين آب مصرفي شان به عهده همسايه هاي دور و نزديك شان بود.
در هند بهاي آب مصرفي رايگان است. و عجبا كه اين همه فاصله طبقاتي هيچ گاه موجب خشم و تنفر شان از هم نمي شود و برخلاف آلودگي صوتي؛ همزيستي مسالمت آميز واژه اي بس مأنوس با زندگي شان است و شايد براي همين است كه آمار بسياري از جرايم از جمله دزدي و عدم امنيت در اينجا صفر است. اما هيچ كدام از اينها باعث نمي شود كه از حقوق شان صرف نظر كنند. هرچند كه اعتراض شان به جايي نرسد. چند روز پيش شاهد تظاهراتي در مركز شهر نزديك اداره پليس بودم. زنان و مردان شهرت با ظرف هاي آب شان بر سر به طرف دفتر ايالتي پونا در حركت بودند. دست مي زدند و پايكوبان سرودي را زمزمه مي كردند. نتوانستم بفهمم اعتراض شان براي چيست، اما بر روي پارچه اي بزرگ نوشته بودند: اي آقاي(مهاراجه)... دنيا بر اين روال كه تو مي بيني نمي چرخد، همه چيز حساب و كتاب مشخصي دارد. روند تاريخ تعيين كننده است كه تو عادل بوده اي يا نه. يادت باشد اگر گاندي نبود تمام هند را انگليس قورت داده بود و تو الآن رئيس ما نبودي. ما همان فرزندان گاندي هستيم.
روزي كه قرار بود به كشورت بيايم، چندين و چند سايت اينترنتي را جست وجو كردم تا اطلاعاتم در باره شهرت تكميل شود. اما بسياري از آنها غلط از آب درآمد. مثلاً آنها هزينه زندگي در اينجا را به طور متوسط ماهيانه 150 تا 200 هزار تومان برآورد كرده بودند در حالي كه در اينجا براي هر دانشجوي ايراني 300 هزار تومان در ماه خرج مي آورد و اين فقط هزينه كرايه خانه و رفت و برگشت به دانشگاه و خوردن سه وعده غذاي اصلي است. اما اگر بخواهي از اينترنت استفاده كني و يا هفته اي يك بار با دوستانت به سينما، استخر و رستوران بروي رقم هزينه زندگي بسيار بالاتر از اين صحبت ها مي زند. ولي نمي دانم چه حسابي است كه اغلب ايرانيان اينجا معتقدند خاك پونا گيراست. شايد به خاطر شب هاي خنك و زيبايش و جشن هاي خدايان بي شمارتان است كه با اغراق به اندازه تعطيلات رسمي همه كشورهاي دنيا، روز جشن و تعطيلي داريد.
براي رفع خستگي از خواندن اين گزارش هم كه شده بگذار يكي از آنها را براي تو و خوانندگان روزنامه تعريف كنم.
تازه چند روزي از آمدنم به اينجا مي گذشت. خسته از دانشگاه به خانه برگشتم. روي تختم دراز كشيده بودم كه صداي موسيقي تند خاص كشورت تمام فضاي اتاقم را پر كرده بود. سعي كردم بي توجه به سر و صدا، به خوابيدنم ادامه دهم. فايده اي نداشت. ساعت 5بعدازظهر بود. بيدار شدم و با كلافگي كتابهاي درسي ام را مرور كردم. سر و صدا همچنان ادامه داشت. حالا ساعت از 10 شب گذشته بود و صدا بيشتر و نزديك تر. مجبور شدم به خيابان بروم تا ببينم اين همه سر و صدا براي چيست. اول فكر كردم عروسي يكي از همسايگان است. اما وقتي به خيابان رسيدم نتوانستم جلو تعجب و خنده ام را بگيرم. تمام خيابان را باندهاي صوتي پنج- شش طبقه كه بلندي اش به اندازه خانه بود اشغال كرده بود. مردم از كوچك و بزرگ، پير و جوان با هر نوع پوششي- ساده و شيك، تميز و كثيف- به رقص و پايكوبي مي پرداختند. دور تا دور مراسم در حفاظت پليس منطقه بود و حتي گاهي پليس هم با مردم همراهي مي كرد. بسياري از خارجيان با دوربين هاي ديجيتال خود لحظات شادماني مردم را ضبط مي كردند.
هر كس هر موزيكي را كه مي خواست پشت تريبون اعلام مي كرد و به سرعت نواخته مي شد. حالا ديگر ساعت از يك شب گذشته بود. اما جشن همچنان ادامه داشت و جمعيت بيشتر و بيشتر مي شد. هر مليتي را كه مي خواستي مي توانستي به راحتي در آنجا پيدا كني. شاد بودند. حالا ديگر بوميان از خارجيان مي خواستند كه در جشن شان شريك شوند. بسياري رفتند و بسياري فقط تماشاگر شدند. آن روز جشن بيرون ماندن از خانه تا صبح براي رهايي از مشغله روزانه بود.
آن شب چقدر لذتبخش بود كه چون ما غريبه اي را، در جمع خودشان پذيرفتند و فرقي نمي كرد هر كس چه فرهنگ و مرامي را با خود به ميان مي آورد. و من چه دوست دارم اين در هم شدن فرهنگ ها را.
خانواده من
يادت مي آيد صبح يكي از روزهاي كلاس، زهرا، زني كه همراه سه فرزندش به هند آمده تا هم خود ادامه تحصيل دهد و هم بالا سر فرزندانش كه مدتي است در اينجا ساكنند، باشد، دير سر كلاس حاضر شد. مثل هميشه فرياد زدي: هفت و نيم، يعني كلاس سر ساعت 7 و 30 دقيقه صبح شروع مي شود. و او كه فقط چند سالي از تو كوچكتر است و براي بچه هاي كلاس نقش مادرانه اي ايفا مي كند با ترس و لرز گفت: متأسفم، ببخشيد. تا بچه ها و كارهاي خانه را سر و سامان بدهم كمي طول كشيد. و اين جمله آخر را به زبان فارسي گفت و تو كه نمي دانستي او چه مي گويد فقط گفتي: حرف نباشد.
يادت آمد كدام روز را مي گويم?walia maam همان روزي كه دير آمدن زهرا بهانه اي شد تا درباره خانواده هايمان برايت بنويسيم. فراموش كه نكردي؟
همه شروع كرديم به نوشتن. وقت كه تمام شد ورقه ها را جمع كردي. پايان كلاس از من خواستي كه بمانم. ماندم. پرسيدي چرا همه فعل هايي كه درباره خانواده ام نوشته ام، گذشته است. پاسخ شنيدي: متأسفم، همه اعضاي خانواده من يكسال پيش در يك تصادف رانندگي درگذشتند.
و برايم گفتي: راه زندگي، لحظه اي سبز روشن است و پر از طراوت، لحظه اي بعد خستگي راه مي گيردت و كم كم سواد خاكستري سفر، نمايان مي شود. اين لحظه را هم كه طي كني، شب فرا خواهد رسيد و آرام خواهي يافت. در تاريكي مدفون نشو... فردا دوباره فراخواهد رسيد. كه رنگ و بويي نو خواهد داشت و اين به همه مي ارزد.
و همه اينها را چند بار گفتي و تكرار كردي تا خوب مطلب ات را بفهمم. و من فقط يك جمله گفتم:
شما معلمي يا روانشناس؟
و تو زدي زير خنده. و بعد از تو خواستم كه اين رازي باشد بين من و تو. نمي خواستم كسي برايم ترحم كند و تو دلداري ام دادي كه تنها نيستم و مثال زدي از كيم سومي، دختر اهل هنگ كنگ كه چند سال پيش در اثر طوفاني كه تمام شهرش را درنورديده بود اعضاي خانواده اش را سيل با خود برد. و او پس از اين جريان به پونا مي آيد تا داروسازي بخواند. و يا جواد، پسر 20 ساله اهل كرمانشاه كه سال گذشته وقتي علت غيبت هاي طولاني اش را از او پرسيدي گفت كه داغدار خواهر 18 ساله اش است كه از ترس قبول نشدن در كنكور خود را به آتش كشيده است و جالب آنكه همان سال در يكي از دانشگاه هاي ايران قبول مي شود و يا نعيم، همكلاس افغاني ام كه در جنگ آمريكا و افغانستان پدر و مادر خود را از دست داد.
هرچه به پايان دوره نزديك تر مي شديم تكاليف مان نيز سخت تر مي شد. مثل روزهاي پاياني كلاس كه از ما خواستي خود را براي شركت در جشن بزرگي آماده كنيم. جشنواره آشنايي با فرهنگ ملل ديگر تاريخ برگزاري آن را نيز اعلام كردي. كلاس ها از آن روز نيمه تعطيل بود. همه خود را براي جشن آماده مي كردند. حتي تو و همكارانت كه مشتاقانه در سر تمرينات حضور پيدا مي كرديد تا كارهاي بچه ها را از نزديك ببينيد و اگر شد حتي كمك كنيد. مثل كشان كشان آوردن يك صندلي از كلاس بر روي سن براي تكميل دكور نمايش شكسپير از فرانسه.
از ايران، عده اي براي اجراي موسيقي و آواز ايراني داوطلب شدند، استقبال كردي. تمرينات شروع شد.
گويا اين رسم ديرين، هر سال براي مدعوين از رؤساي دانشكده هاي مختلف، استادان دانشگاه و دانشجويان قديمي برپا مي شود. به نوعي معرفي دانشگاه هم است.
روز جشن آمد، برنامه به خوبي اجرا شد. دوباره بالاي سن رفتي و شروع كردي به صحبت، اما اين بار در آخر برنامه، و برايمان باز از تغيير گفتي: بهار، تابستان، پاييز، زمستان و بهار و دو باره تغيير... امروز شما تغيير كرديد، پي در پي و آهسته و پيوسته و گاهي هم تند. مكاتب علمي، هنري، فلسفي پي در پي تغيير مي كنند و انسان هاي مدرن مجبورند لحظه به لحظه ارزش هايشان را شناور نگه دارند و اين جهان اگر از منطق تغيير پيروي نمي كرد فاجعه انساني رخ مي داد و مرگ يعني تغيير و ما مديون مرگيم كه ما را از سكون به سكوت و آ گاهي كيهان مي برد. ناهارتان آمده است.
و اين جمله آخر براي من كه هميشه آماده غذا خوردن هستم، لذت  بخش تر از همه سخنراني ات بود. غذايي كه دست پخت خود بچه ها از هر مليتي بود و من كه تقريباً هيچ غذا و شيريني را نخورده و آزمايش نكرده باقي نگذاشتم و حتي غذاي تو را هم خوردم. و همين شد مايه تعجب تو و شادي بچه ها. كه البته آموزنده هم هست كه مي شود از محتويات چيزي هيچ ندانست و باز امتحانش كرد.
همه اين خاطرات مربوط به آن روز گرم آفتابي جشن است. همان روزي كه با شروع سرود اي ايران، اي مرز پر گهر... مثل ساير دانشجويان ايراني از جايت بلند شدي و كلمه اي ايران را همراه با ما زمزمه مي كردي.]]>
</TEXT>
</DOC>
<DOC>
<DOCID>HAM2-860220-105</DOCID>
<DOCNO>HAM2-860220-105</DOCNO>
<ORIGINALFILE>/1386/860220/world/_asib.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[سايه روشن
درك علايق و توانايي ها
با بچه هاي بيش فعال چگونه رفتار كنيم]]>
</TITLE>
<TEXT>
<![CDATA[ترجمه: آذين صحابي
پدر و مادرها و مربيان سعي دارند با بهره گيري از دانش نوين و ايده ها و توصيه هاي كارشناسان، فرزندان و دانش آموزان خود را پرورش دهند. در اين ميان بيماري هاي كودكان هم مورد توجه است و آنهايي كه بيش از بقيه در چگونگي عملكرد آنها در مدرسه و خانه تأثيرگذارند از اهميت و جايگاه ويژه اي برخوردارند. اختلاف بيش فعالي- كم توجهي يكي از اين بيماري هاست كه به  اختصار خوانده مي شود.
كودكاني كه به adhd مبتلايند، در تمركز حواس دچار مشكل بوده، شديداً پرتحرك هستند. والديني كه در ابتداي كار از اين بيماري آگاهي ندارند و از دست شيطنت و ناآرامي فزاينده فرزندشان به ستوه آمده اند، او را حرف نشنو، لجباز، شيطان و بي توجه دانسته گاهي اوقات به دفعات او را تنبيه مي كنند. پدر و مادراني كه بدانند فرزندشان به adhd دچار است، سعي مي كنند شرايطي مساعد فراهم كنند تا او بهبود يابد و تا جايي كه ممكن است به فعاليت ها و درس خواندن معمولي اش ادامه دهد. آنها مي دانند كه اين بيش فعالي و ناآرامي در تمام طول روز ادامه دارد و مشغول نگه داشتن او پس از اتمام مدرسه كار دشواري است.
اولين گام در جهت انتخاب يك سرگرمي و فعاليت مناسب براي اين كودكان كه پس از مدرسه به آن مشغول شوند، پاسخ به يك پرسش كليدي درباره adhd است. اين اختلال چه طور بر زندگي اين كودك اثر گذاشته و او بيش از همه به چه چيزهايي علاقه پيدا كرده است؟ آيا اين كودك ورزش را دوست دارد؟ رقابت در يك بازي گروهي را ترجيح مي دهد يا اين كه در همراهي با همكلاسي ها و ارتباط با آنان مشكل دارد؟ آيا او احساساتش را بر زبان مي آورد يا اين كه قادر به اين كار نيست؟
يك مطلب به خوبي ثابت شده و آن اين است كه فعاليت هاي فيزيكي همواره به سود مبتلايان به اختلال بيش فعالي- كم توجهي است. ورزش و تحرك انرژي اضافي كودك را تخليه كرده، مغز را به فعاليت وامي دارد و تحريكش مي نمايد. شركت در بازي ها و كارهاي گروهي مهارت هاي اجتماعي او را تقويت مي كند و پيروي از نظم و انضباط را تعليم مي دهد. زماني پيش مي آيد كه كودك خجالتي است و تمايل به شركت در گروه ها و بازي هاي تيمي را ندارد. در اين حالت بازي هاي انفرادي مثل دوچرخه سواري يا شنا مي توانند مناسب و كمك كننده باشند. گاهي اوقات بچه هاي مبتلا به adhd دوست ندارند كه پس از مدرسه ورزش كنند يا مهارت  ورزشي خاصي- چه انفرادي و چه تيمي- را بياموزند. هنر و سرگرمي هاي ذهني مي توانند جاي آنها را پر كنند. نقاشي كشيدن، كاردستي درست كردن يا موسيقي، فعاليت هايي هستند كه فرصت هاي خلاقانه اي را فراهم مي كنند. به علاوه، اين كارها هم در قالب گروه هاي كودكان هم سال قادر به انجامند. زماني كه كودك در جمعي هم سن و سال قرار مي گيرد و به كارهاي خلاق و مورد علاقه اش مشغول مي گردد، توانايي برقراري ارتباطات دوستانه را پيدا مي كند، ذهن و مغزش را تحريك كرده به پويايي درمي آورد و ساعاتي پربار را سپري خواهد نمود. در كنار اين فرصت ها و گزينه ها، حالتي هم هست كه با كودكي روبه رو مي شويم كه به همه فعاليت هاي بالا بي علاقه است. او به adhd مبتلاست و لازم است كه پس از مدرسه به كاري مشغول گردد. يك راه اين است كه از او بخواهيم در انجام كارهايي ساده به ما كمك كند و مسئوليت خاصي در خانه به عهده او باشد.
نكته مهمي كه در اين مقوله وجود دارد، نظارت بر پيشرفت كودك است. اگر ببينيم كه او در انجام كار خاصي مثلاً ورزش فوتبال يا نقاشي پيشرفتي ندارد، بايد فعاليت ديگري را جايگزين آن نمائيم. آگاهي از محدوديت ها، توانايي ها، علاقه ها و خواست هاي حقيقي كودكان بيش فعال، به پدر و مادرهايشان كمك مي كند تا بهتر و ساده تر از پس تعديل و حل اين مشكل برآيند.
منبع: freearticles.com]]>
</TEXT>
</DOC>
<DOC>
<DOCID>HAM2-860220-106</DOCID>
<DOCNO>HAM2-860220-106</DOCNO>
<ORIGINALFILE>/1386/860220/world/_cinew.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[گفت وگو با سام ريمي، كارگردان اسپايدرمن 3
تنيدن درحادثه
سام ريمي در حال هدايت بازيگرش در نمايي از پشت صحنه اسپايدرمن 3]]>
</TITLE>
<TEXT>
<IMAGE>/1386/860220/world/013134.jpg</IMAGE>
<![CDATA[
سام ريمي كارگردان موفق سينماي آمريكا، بعد از ساخت دو قسمت از اسپايدرمن، سومين قسمت سه گانه را با حال و هوايي متفاوت كارگرداني كرده است. اگر در قسمت اول، بيش از هر چيز وفاداري به كميك استريپ و فتح گيشه اهميت داشت، در قسمت دوم، ريمي به ماجرا و قهرمان اصلي، عمق و غنا بخشيد كه حاصلش فيلمي ديدني، جذاب و در عين حال قابل تأمل بود، فيلمي كه با وجود دست كم گرفتن اين نوع فيلم ها از سوي منتقدان، توانست توجه بسياري از صاحبنظران را به خود جلب كند.سام ريمي در اسپايدرمن3 كوشيده تا قهرمانش را از قالب فيلم هاي قبلي خارج كند. به گفته خودش اين بار با قهرماني متفاوت روبروييم. اين كه از يك قهرمان دوست داشتني وجوهي منفي به تصوير كشيده شود، مي تواند يك ريسك هم تلقي شود. هر چند فروش فوق العاده فيلم در همين روزهاي اول نمايش، نشان دهنده استقبال سينماروها از اسپايدرمن 3 است، به گفته سام ريمي، اين بار قهرمان تا حدي قرباني غرور خودش مي شود. او باور مي كند كه همه جرايد به او توجه دارند و وي يك قهرمان بزرگ است. اين غرور وجه تيره كاراكتر او را رقم زده است.ريمي چند سال با اسپايدرمن سر و كله زده و حاصلش سه فيلم موفق و پرتماشاگر است؛ اما اين ميزان موفقيت هم باعث نمي شود كه او اطمينان بدهد حتما قسمت هاي بعدي را كارگرداني خواهد كرد.فقط فيلمنامه خوب باعث خواهد شد تا ريمي باز هم پشت دوربين اسپايدرمن بايستد، هر چند كه به گفته خودش خداحافظي از اين قهرمان كميك استريپ كار دشواري است.
ترجمه: اميررضا نوري زاده
* شرايط كار در قسمت سوم فيلم را چگونه ارزيابي مي كنيد؟
- شرايط كار محاسن و دردسرهاي خاص خودش را داشت. مهمترين امتياز من براي اين فيلم وجود تيم ثابت فيلم هاي قبلي بود و نه تنها تهيه كنندگان بلكه تدوين گر، طراح توليد و انيماتورها ثابت بودند. آنها از تست هاي قبلي درس هاي زيادي گرفته بودند و طبيعي بود كه ارتباط برقرار كردن با هريك از آنها ساده باشد. هيچ كس نمي خواست اشتباهات فيلم هاي قبلي تكرار شود و اين فضاي خوبي را به وجود آورده بود. اين قضيه در مورد هنرپيشگان اصلي فيلم هم صدق مي كرد. رفاقت من با توبي و كرستن به مراتب بيشتر از زماني بود كه فيلم اول را شروع كرديم و همه به هم اعتماد كامل داشتيم. اما اشكال كار در فيلمنامه بود چرا كه من ناچار شده بودم در شخصيت اسپايدرمن تغييراتي بدهم و اين با چيزي كه اكثر علاقه مندان اسپايدرمن در ذهنشان داشتند تفاوت فاحشي داشت.
* داستان و فيلمنامه كار مشترك شما و برادرتان بود؟
- بله البته آلوين سارجنت كه فيلمنامه نويس بزرگي است نيز به ما كمك كرد.
* چالش اصلي براي نگارش فيلمنامه اين قسمت چه بود؟
- اين بار داستان به شدت وابسته به دو قسمت قبل بود و البته بخشي از آن نيز كه مربوط به شخصيت هاي منفي جديد فيلم مي شد، از سري كميك هاي قديمي اسپايدرمن برداشته شده بود و در نهايت بايستي توازني بين اين دو داستان به وجود مي آمد.
* شخصيت هاي منفي جديد چگونه وارد داستان شدند؟
- ما بيشتر از شخصيت هاي منفي، به شرايط پيتر پاركر توجه داشتيم. او در هر سه فيلم به نوعي بچه است؛ بچه اي كه سعي دارد بزرگ شود و جنبه هاي مختلف زندگي را بياموزد. درس هاي زندگي در اين سه فيلم براي پاركر تازه و يا تكراري بودند به ويژه زماني كه او سعي مي كرد با اجراي عدالت در مورد هر نبرد وكاري، كمي از احساس گناهش در مورد مرگ عموين كم كند. اين باعث مي شد تا او خودش را يك قهرمان فرض كند. ولي شايد زمان آن هم رسيده بود كه متوجه شود نمي تواند همه چيز را سياه و سفيد تفسير كند و چه بسا خود او در پاره اي موارد گناهكار باشد و يا شخصيت هاي منفي داستان هم گوشه اي از انسانيت را از خود بروز دهند.
* و اما شخصيت هاي منفي...؟
- سفر دروني پيتر پاركر بايستي ادامه مي يافت ولي كدام شخصيت منفي مي توانست بر بار درام داستان بيافزايد؟ ما شخصيت منفي را در نظر گرفتيم كه از نگاه پاركر كاملاً غيرقابل بخشش باشد تا تماشاچي بتواند با نهايت خواسته او براي انتقام گيري رودررو شود و در آن موقع، تغيير عقيده اسپايدرمن و بخشودگي او مي توانست فضاي ديگري را در ذهن تماشاچي به وجود آورد. من براي اين منظور از شخصيتي استفاده كردم كه سابقه چنداني در كتاب هاي كميك نداشت و بعد تصميم گرفتم كه امكان پرتاب تار را از اسپايدرمن بگيرم. اين اقدام باعث ارسال نامه اعتراض آميزي با 2000 امضا از سوي علاقه مندان اسپايدرمن شد كه از مدير استوديو سوني خواسته بودند مرا از كار بركنار كند. البته همه چيز به خوبي سپري شد و من موفق شدم ديگر خواسته هايم را در اين فيلم به سرانجام برسانم.
* براي مثال وجه منفي شخصيت پاركر كه قبلاً آن را نديده بوديم!
- خب در اين قسمت پاركر تا حدي قرباني غرور بيش از حد خودش مي شود. او باور مي كند كه همه جرايد به او توجه دارند و او قهرمان واقعي و فردي بزرگ است. اما از طرفي از باور اين كه فردي ساده است هراس دارد و نمي خواهد به جز رفتار درست، حركتي از خود بروز دهد. غرور او باعث نمايان شدن وجه تيره او مي شود تا جايي كه شاهد اسپايدرمن سياه هستيم. من شخصاً اين سكانس را دوست نداشتم و نمي خواستم ببينم كه او وجه تيره اي دارد ولي بايد تماشاچي شاهد ويرانگر بودن غرور بيش از حد مي بود تا بتواند در ادامه، تلاش پاركر براي بازيابي مجدد شخصيتش را بپذيرد.
* جاش بكر دوست دوران كودكي تان اخيراً اشاره كرده بود كه شما از همان دوران كودكي به فيلمسازي و كتابهاي كميك علاقه داشتيد. اولين تجارب فيلمسازي تان در ديترويت چگونه بود؟
- در آن دوره من و جاش فيلم هاي سوپر 8 مي ساختيم. ما بعد از تعطيل شدن مدرسه همراه با بروس كمپل، جان كارون، بيل كرك، راب تاپرت و گاهي اوقات برادرم ايوان كنار هم جمع مي شديم و فيلم مي ساختيم. يكي از تفريحات ما در آن زمان ضبط صدا براي سري فيلم هاي سه كله پوك و سينك كردن آن با فيلم هاي آنها بود و فكر مي كنم ما حداقل براي 20 فيلم از اين سري، صداگذاري كرديم. بعد از اين دوره به سراغ كمدي هاي اريژينال رفتيم و هر هفته فيلم هايمان را براي باقي بچه هاي كلاس نمايش مي داديم. اكثر كمدي هايمان اسلپ استيك بود و به مرور نظرسنجي ها باعث شد تا كارمان بهتر شود. پس از مدتي در زنگ ناهار در مدرسه فيلم نمايش مي داديم و بليت 50 سنتي از بچه ها مي گرفتيم. بعد از اين كه به كالج هم رفتيم اين كار را ادامه داديم.
* شخصيت ونوم چگونه وارد داستان شما شد؟
- ما از ابتدا شخصيت سندمن را به عنوان دشمن اصلي قهرمانمان در نظر گرفتيم و فيلمنامه را با او به پايان برديم ولي مدير شركت مارول پس از مطالعه آن سراغ من آمد و گفت: مي دانم كه تمامي شخصيت هاي منفي دهه 1970 كميك هاي اسپايدرمن را مي شناسي ولي به نظرم بايد ونوم را در اين فيلم داشته باشي چون طرفداران اسپايدرمن علاقه زيادي به او دارند. من گفتم كه اتفاقاً اطلاعات زيادي درباره ونوم ندارم و از اين رو به شركت ارول رفتم تا در اين زمينه كسب اطلاع كنم. ما خوش شانس بوديم كه آلوين سارجنت به خوبي اين شخصيت را مي شناخت و مسئوليت گنجاندن او در فيلمنامه برعهده او گذاشته شد.
* استوديو سوني اعلام كرده كه يك اسپايدرمن موزيكال به كارگرداني جولي تيمور و سه قسمت ديگر از سري فيلم هاي اسپايدرمن در راه است. آيا شما در اين پروژه ها دخالتي داريد؟
- من دخالتي در نمايش موزيكال نداشتم ولي طرح آنها به نظرم هيجان  انگيز است و بي صبرانه در انتظار اجراي آن هستم. در مورد سه قسمت بعدي فيلم هم چيزهايي شنيده ام ولي هنوز مطمئن نيستم كه آنها از من براي كارگرداني درخواستي داشته باشند و نمي توانم چيزي را پيش بيني كنم.
* آيا خود شما تمايلي داريد؟
- اگر فيلمنامه خوبي در كار باشد با كمال ميل قبول خواهم كرد ولي اگر كارگردان جواني با ايده هاي بهتر وارد كار شود، اين موقعيت را به او خواهم داد.
* ولي به نظر مي رسد كه قصد خداحافظي با اين شخصيت را نداريد؟
- خداحافظي با اسپايدرمن كار مشكلي است.
* شركت فيلمسازي شما گوست هاوس در چه شرايطي است؟
- اين شركت مشترك فيلمسازي من و شريكم راب تاپرت است و ما عموماً بر توليد فيلم هاي ژانر وحشت تمركز داريم. در حال حاضر مرحله پس توليد فيلمي به نام سي روز از شب در آنجا به پايان رسيده است كه اقتباسي از كميك هاي استيو نيلز است. جف لينچ دستيار كارگردان اين فيلم، فيلم ديگري به نام مرا به جهنم ببر را براي ما خواهد ساخت كه فيلمي كم هزينه در ژانر وحشت خواهد بود.
* از سري فيلم هاي bvil dead شاهد كار تازه اي نخواهيم بود؟
- من قطعاً فيلم ديگري را در اين سري با بروس كمپل خواهم ساخت البته نمي توانم از هم اكنون تاريخ دقيقي را اعلام كنم ولي انجام اين قضيه از نظر خودم قطعي است.
سايت سوپر هايپ هيرو]]>
</TEXT>
</DOC>
<DOC>
<DOCID>HAM2-860220-107</DOCID>
<DOCNO>HAM2-860220-107</DOCNO>
<ORIGINALFILE>/1386/860220/world/_cinew.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[گفت وگو با توبي مگواير، هنرپيشه نقش اسپايدرمن- پيتر پاركر
قهرمان محبوب بچه ها]]>
</TITLE>
<TEXT>
<IMAGE>/1386/860220/world/013143.jpg</IMAGE>
<![CDATA[
توبي مگواير بازيگر نقش اسپايدرمن، همه شهرت و محبوبيتش را مديون بازي در اين نقش است. بازيگري كه با تجسم بخشيدن به يك كاراكتر كميك استريپ محبوب، ناگهان چهره مورد علاقه سينماروها شد. البته طبيعي است كه بيشتر علاقمندان مگواير كودكان و نوجوانان باشند،كودكاني كه خيلي ها از آنها با ديدنش ذوق زده مي شوند و او را پيتر پاركر مي خوانند.
* بازگشت براي سومين بار به اين سري فيلم را چگونه ارزيابي مي كنيد؟
- من در اين سري فيلم ها روزهاي خوبي را سپري كردم و از همكاري با بازيگران و ساير عوامل از جمله سام ريمي لذت بردم. در فيلم تازه ما به محدوده تازه اي برابر شخصيت پاركر رسيديم و تجربه اين محدوده تازه برايم هيجان انگيز بود.
* برخي از منتقدان يكي از سكانس هاي فيلم را با فيلم تب شنبه شب(با بازي جان تراولتا)مقايسه مي كنند؟
- اين سكانس شباهت هايي با آن فيلم دارد ولي از نظر من مقايسه آنها كار درستي نيست.
* آيا شما براي سكانس مربوط به سياه شدن اسپايدرمن، فيلم سوپرمن 3 را تماشا كرديد؟
- من مدتهاست كه آن را تماشا نكرده ام البته قسمت هاي اول و دوم سوپرمن را اخيراً ديدم ولي تمايلي براي تماشاي قسمت سوم آن نداشتم.
* سام ريمي اشاره داشت كه سكانس مربوط به آشكار شدن وجه تيره شخصيت اسپايدرمن دشوارترين سكانس براي او بوده است چرا كه نمي خواسته اسپايدرمن را در اين شرايط ببيند. آيا شما احساس مشابهي در اين زمينه داريد؟
- من هم چيزهايي در مورد سام شنيده ام و مي توانم درك كنم كه اين رفتار از سوي پيتر پاركر تا چه حد براي او سنگين بوده است ولي من چندان تفاوتي بين اين سكانس و باقي فيلم قائل نيستم.
* همه بازيگران قراردادهايي را براي حضور در سه فيلم امضا كرده بودند و اكنون كه صحبت از ساخت سه قسمت ديگر است، آيا شما در اين فيلم ها حاضر خواهيد بود؟
- اگر داستان خوبي در اختيار باشد و سام ريمي همچنان كارگردان قسمت هاي بعدي باشد، در مورد آن تصميم گيري خواهم كرد.
* و اگر سام ريمي در اين سري جديد نباشد؟
- در اين صورت من هم حضور نخواهم داشت.
* ولي برخي گزارش ها حاكي از آن بود كه شما اين فيلم را آخرين حضورتان در نقش اسپايدرمن مي دانستيد!
- من دقيقاً چنين چيزي را اعلام نكردم. من هميشه تصور مي كردم كه اين سري فيلم يك سه گانه خواهد بود و در نهايت همه ما با آن خداحافظي مي كنيم ولي حالا كه بحث از يك سه گانه جديد است، بايد منتظر شرايط تازه در آينده بود.
* آيا از اين كه در آينده هم با اين نقش در دنياي سينما شناخته شويد، هراسي نداريد؟
- تا زماني كه شانس بازي در فيلم هايي از ژانرهاي ديگر را داشته  باشم، نگراني از اين بابت ندارم. البته اكثر علاقه مندان مرا با اين شخصيت مي شناسند و اين چيزي نيست كه بخواهم از آن فرار كنم.
* در جايي آمده بود كه شما كودكي پر دردسري داشتيد. به كودكاني كه اين روزها شرايطي مشابه شما را دارند چه توصيه اي داريد؟
- اظهار نظر در اين زمينه دشوار است و تصور مي كنم تجربه شخصي هر نفر تعيين كننده باشد. من آن قدر خوش شانس بودم كه بتوانم در دنياي سينما و ادبيات با افراد پرنفوذ  آشنا شوم و هرگز نمي خواستم قرباني شرايط غيرعادي ام باشم.
* در پايان روند شش ساله ساخت اين سه گانه آيا اسپايدرمن بر شخصيت شما تأثيرگذار بوده است؟
- قطعاً من ظرف اين شش سال تغييرات زيادي داشته ام ولي جدا كردن مواردي كه مربوط به تأثيرات بازي در اين فيلم مي شود براي من دشوار است.
* آيا در آينده شما را در قالب يكي ديگر از قهرمانان كتاب هاي كميك خواهيد ديد؟
- فكر نمي كنم مرا در قالب يكي ديگر از اين شخصيت ها ببينيد. چون بعيد مي دانم كه تماشاگران را در اين قالب بپذيرند.
* بچه ها شما را با نام پيتر پاركر مي شناسند. عكس العمل شما به آنها چگونه است؟
- من از اين عكس العمل بچه ها هيجان زده مي شوم ولي تصور مي كنم اين وظيفه والدين آنهاست كه به فرزندانشان توضيح دهند من يك هنرپيشه هستم و واقعيت ماجرا چيز ديگري است و البته من هميشه با صداقت با كودكان برخورد كرده ام و تمامي سؤالات آنها را پاسخ داده ام.
* در بين اين سه فيلم كدام يك را بيشتر مي پسنديد؟
- پاسخ دادن به اين سؤال بسيار مشكل است ولي به سادگي بايد بگويم كه اين فيلم متفاوت ترين فيلم اين سري است ولي تصور مي كنم فيلم دوم بهترين آنها بود چرا كه فيلم نامه عالي بود.]]>
</TEXT>
</DOC>
<DOC>
<DOCID>HAM2-860220-108</DOCID>
<DOCNO>HAM2-860220-108</DOCNO>
<ORIGINALFILE>/1386/860220/world/_cinew.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[نگاه
نبرد هويت و ابر قهرمان]]>
</TITLE>
<TEXT>
<IMAGE>/1386/860220/world/013137.jpg</IMAGE>
<![CDATA[
اسپايدرمن بدون شك يكي از شخصيت هاي مورد علاقه سينماروها در سراسر جهان محسوب مي شود و با اكران قسمت سوم اين سري فيلم، يكي از بزرگترين سه گانه هاي تجاري دنياي سينما تكميل خواهد شد. دو قسمت قبلي فيلم در مجموع حدود 6/1 ميليارد دلار در سطح جهان فروش داشتند. در اسپايدرمن3 پيتر پاركر در كنار ساير شخصيت هاي دو قسمت قبل به ماجراجويي هايش ادامه مي دهد. كرستن دانست هنرپيشه نقش مري جين در مورد فيلم تازه مي گويد: در پايان قسمت دوم، خوش بيني كاملي در مورد آينده پيتر پاركر وجود دارد اما در قسمت سوم سير زندگي پيتر كاملاً عوض مي شود و اين تغيير مسير بر زندگي مري جين هم تأثير دارد.
در اين فيلم برخلاف فيلمهاي قبلي اين سري، دو شخصيت منفي به چشم مي خورد. اولين آنها سندمن(sandman)نام دارد كه براي اولين بار در چهار شماره از سري اسپايدرمن خارق العاده معرفي شد. توماس هيدن چرچ نقش فلينت ماركو را ايفا مي كند كه پس از يك آزمايش ناكام علمي بدل به سندمن مي شود.
اما شخصيت منفي ديگر ونوم نام دارد كه تافر گريسن نقش او را ايفا مي كند. او درباره اين شخصيت مي گويد: ونوم  تا حد زيادي شبيه پيتر پاركر است هر دو آنها در يك محل مشترك كار مي كنند و زندگي هر دو به درآمدشان از محل كار وابسته است و البته به دنبال جلب توجه يك فرد هستند و حتي شايد برخي بگويند پيتر پاركر همان ونوم مي توانست باشد اگر كه او عمه مي و عمو بن را در سرپرستي اش نداشت.
در كنار هنرپيشگان، تيم ثابتي از دست اندركاران فني نيز در قسمت سوم حضور داشتند. يكي از اين افراد بريس دالاس هاوارد بود كه در مقام بدلكار باعث حيرت همه شد.
او در مورد سكانس  پرواز بر فراز خيابان ششم لس آنجلس مي گويد: آنچه در فيلم هايي از اين دست اهميت دارد، كسب تجربه براي حفظ امنيت است و من در اين فيلم مطمئن بودم كه سام و سايرين صددرصد از من حمايت مي كنند.
توماس هيدن چرچ نيز ناچار بود تا شخصاً در اكثر صحنه ها به جاي بدلكار حاضر شود و اين مستلزم آمادگي فيزيكي فراوان او بود.
از ديگر عوامل مؤثر فيلم جان فرزير ناظر جلوه هاي ويژه و دان برادلي كارگردان جلوه هاي ويژه بودند. فرزير در مورد كار در اين فيلم مي گويد: حضور در چنين پروژه هايي براي من جذاب است و 9 ماه كار براي جلوه هاي ويژه فيلم هرگز براي من غيرعادي نيست.
اما بزرگترين نبرد اين فيلم عليرغم صحنه هاي اكشن به ياد ماندني، رودررويي اسپايدرمن با اسپايدرمن و يا به عبارت بهتر ابرقهرمان در مقابل هويت است و اين معناي تازه اي به قسمت سوم فيلم داده است.]]>
</TEXT>
</DOC>
<DOC>
<DOCID>HAM2-860220-109</DOCID>
<DOCNO>HAM2-860220-109</DOCNO>
<ORIGINALFILE>/1386/860220/world/_cinew.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[چشم انداز
سينماي پاپ كورني]]>
</TITLE>
<TEXT>
<![CDATA[اسپايدرمن 3 فيلمي سرگرم كننده كه با بهره گيري از بودجه اي 250 ميليون دلاري( و شايد هم بيشتر)گلچيني از صحنه هاي اكشن را براي تماشاگر فراهم مي كند.
ديويد آنسن(نيوزويك)
فراز و نشيب
فيلمي با سه مركز حادثه از سام ريمي كه البته فراز و نشيب هاي زيادي دارد.
پل كلينتون(سي ان ان)
درام اخلاقي
يك درام اخلاقي درباره اهميت انتخاب در زندگي بويژه زماني كه مسائلي چون دوستي، قدرت و بخشودگي مطرح باشد.
پيتر برادشاو(گاردين)
رضايت تماشاگر
با وجود درام بيش از حد، حضور قابل قبول توبي مگواير و چند شخصيت منفي جديد، باعث شده تا تماشاچي راضي سالن سينما را ترك كند.
كوين توماس(لس آنجلس تايمز)
توضيح و پوزش
در مطلب سينماي آسيا نام نويسنده به جاي سعيد مستغاثي به اشتباه منصور ضابطيان قيد شده بود كه بدين وسيله تصحيح مي شود.]]>
</TEXT>
</DOC>
<DOC>
<DOCID>HAM2-860220-110</DOCID>
<DOCNO>HAM2-860220-110</DOCNO>
<ORIGINALFILE>/1386/860220/world/_cinew.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[گزارش اكران
اسپايدر من فاتح 5 قاره]]>
</TITLE>
<TEXT>
<IMAGE>/1386/860220/world/013140.jpg</IMAGE>
<![CDATA[
نوشين حسيني
اكران فيلم اسپايدر من 3 در هفته جاري و فروش 373ميليون دلاري آن در سطح جهان حد نصاب تازه اي را بر جاي گذاشت. علاقه مندان اين شخصيت قديمي كتاب هاي كميك در 107 كشور به سينماها هجوم آوردند تا اين فيلم را كه پرهزينه  ترين فيلم تاريخ سينما ها نيز لقب گرفته، تماشا كنند. اين فيلم در سينماهاي آمريكاي شمالي حدود 148ميليون دلار فروخت تا در اين منطقه از جهان ركورد جديدي را براي فروش در يك هفته به ثبت برساند. اين فيلم همچنين ركورد هاي تازه اي را در ژاپن، كره جنوبي، روسيه، هند، مكزيك، ايتاليا و برزيل بر جاي گذاشت. پاسكال مدير استوديو سوني در اين زمينه گفت: حتي خوشبين ترين تحليلگران هم پيش بيني چنين شرايطي را نمي كردند و ما اكنون در شرايط آرماني قرار داريم.
اين موفقيت تجاري تاكيدي بر اجراي سه اصل تازه در اكران فيلم هاي پرخرج تابستاني بود:
جدي گرفتن تماشاگران بين المللي، اكران همزمان در اكثر بازي هاي بالقوه جهان براي مخالفت از توزيع غيرقانوني فيلم و نمايش فيلم در چند سالن سينماهاي مولتي پلكس.
اسپايدرمن 3 از جمله پرطرفدارترين فيلم هاي تابستان امسال محسوب مي شد كه البته به دليل تغيير داستان در مقطعي مورد غضب علاقه مندان قرار گرفته بود. نتيجه فروش اين فيلم در گيشه اكثر مديران استوديوها را اميدوار كرده است كه فروش خوب فيلم ها در تابستان بتواند به حد نصاب جديد 10 ميليارد دلار براي نخستين بار برسد. اين مديران اكران فيلم هايي چون دزدان دريايي كارائيب 3، هري پاتر و محفل ققنوس و شرك 3 را دليلي براي ثبت اين ركورد تازه مي دانند.
طبق آمارهاي منتشر شده در هفته جاري در اكثر كشورهاي جهان از هر 5 نفر، 4 نفر به تماشاي فيلم اسپايدرمن 3 رفته اند. ركورد قبلي اكران هفته نخست در جهان مربوط به فيلم جنگ هاي ستاره اي، اپيزود 3 با 254 ميليون دلار در سال 2005 بود و در آمريكاي شمالي اين ركورد با 135 ميليون و 600 هزار دلار در دست فيلم دزدان دريايي كارائيب 2 بود و استوديو ديزني از هم اكنون در تلاش است تا با در اختيار گرفتن هر چه بيشتر سالن هاي سينما در سطح جهان، با فيلم دزدان دريايي كارائيب 3 ركورد ها را جابجا كند.
فيلم اسپايدرمن 3 با حضور دو شخصيت منفي جديد به نام هاي سندمن و ونوم، هزينه هاي فراواني را براي استوديو سوني در بر داشته و برخي هزينه هاي اين فيلم با احتساب تبليغات خيره كننده آن در رسانه ها حدود 400ميليون دلار برآورد شده است، اما استوديو سوني معتقد است كه فيلم ارزش اين سرمايه گذاري را داشته است. فب بلك مدير توزيع جهاني استوديو سوني در اين زمينه مي گويد، ارقام گيشه نشان مي دهد كه اسپايدرمن3 ارزش تك دلارهايي را كه برايش هزينه شده، دارا بوده است.
اسپايدرمن 3 اولين فيلم فصل اكران تابستاني محسوب مي شود اما در سال هاي قبل فيلم هاي آغازين اين فصل عملكرد خوبي نداشته اند و دو فيلم ملكوت آسمان و ماموريت غيرممكن 3 كمتر از حد انتظار بودند. دو فيلم اسپايدرمن 3 و شرك 3 در اين ماه به اكران در مي آيند و فيلم هايي چون ترانسفورمرها، هري پاتر و محفل ققنوس، دزدان دريايي كارائيب و اولتيماتوم بورن اكران پراميد تابستان را ادامه خواهند داد.]]>
</TEXT>
</DOC>
<DOC>
<DOCID>HAM2-860220-111</DOCID>
<DOCNO>HAM2-860220-111</DOCNO>
<ORIGINALFILE>/1386/860220/world/_cinew.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[سايه روشن]]>
</TITLE>
<TEXT>
<IMAGE>/1386/860220/world/013146.jpg</IMAGE>
<![CDATA[
كارگردان شرك چهار مشخص شد
مهر: در حالي كه سومين قسمت شرك هنوز به نمايش درنيامده، مايك ميچل در حال مذاكره براي ساخت چهارمين فيلم اين مجموعه موفق است. كارگردان فيلم هاي گله(1999)، نجات كريسمس(2004)و بلندي آسمان(2005)چهارمين قسمت شرك را براي دريم وركس انيميشن مي سازد. او با دنياي انيميشن بيگانه نيست و امسال يكي از اپيزودهاي مجموعه تلويزيوني محبوب باب اسفنجي را كارگرداني كرد. فيلمنامه را تيم ساليوان نوشته كه ادامه اي است بر ماجراهاي غول سبز و دوستان او.
رويترز گزارش داد مجموعه شرك براي دريم وركس بسيار سودآور بوده است. اولين شرك سال 2001 حدود 4/484 ميليون دلار فروش داشت و فروش جهاني فيلم دوم نيز در سال 2004 تقريبا 7/920 ميليون دلار بود. سومين فيلم اين مجموعه تحت عنوان شرك سوم از 18 مه افتتاح مي شود.اين بار هم مثل قسمت هاي قبل مايك مه يرز به جاي غول سبز حرف زده، ادي مورفي به جاي شخصيت الاغ، كامرون دياز به جاي پرنسس فيونا و آنتونيو باندراس به جاي گربه. جاستين تيمبرليك، خواننده و بازيگر 26 ساله آمريكايي، يكي از چهره هاي جديد مجموعه است كه به جاي آرتي شاه بعدي صحبت مي كند. جان كليز(شاه هارولد)، جولي اندروز(ملكه ليليان)و روپرت اورت(پرنس چارمينگ)از ديگر صداپيشگان فيلم هستند. شرك سوم را كريس ميلر و رامان هوي كارگرداني كرده اند.
فيلمنامه نويسان برتر دنيا گرد هم مي آيند
دومين جشنواره بين المللي فيلمنامه نويسان با حضور نويسندگان برتر نقاط مختلف دنيا از سوم تا ششم ژوئيه در شهر چلتنهام بريتانيا برگزار مي شود. اسكرين ديلي نوشت نخستين دوره اين جشنواره سال گذشته با حمايت مجله اسكرين اينترنشنال و با حضور چهره هايي شاخص مانند گي يرمو دل تورو، ويليام نيكلسن و جولين فيلوز برگزار شد، اما به گفته ديويد پيرسن، رئيس جشنواره، امسال فرصتي مناسب براي پرداختن به مسائل جدي است.نويسندگان نسبت به جايگاه خود در صنعت بسيار حساسيت دارند كه اين مسئله در مانيفست سال گذشته آنها مشخص شد. هزاران نويسنده با امضا اين مانيفست خواهان تغيير ارتباط بين نويسنده ها و دنياي سينما شدند.
پيرسن مي گويد: كل صنعت در آستانه يك تغيير اساسي است و جشنواره فيلمنامه نويسان بايد بهترين مكان براي انجام چنين بحث هايي باشد. يكي از نكات مهم جشنواره توجه به اين مسئله است كه چطور مي توان بخش هاي مختلف صنعت، بخصوص نويسنده ها و تهيه كننده ها را كنار هم قرار داد. بررسي مانيفست فيلمنامه نويسان اروپا يكي ديگر از مضامين مهم جشنواره امسال است. در اين مانيفست حمايت از حقوق فيلمنامه نويسان - قانوني، اخلاقي، مالي - يكي از چالش هاي بزرگ صنعت نام برده شده است. كريستين كالاس، رئيس نويسندگان اروپا اعتقاد دارد اكنون وقت آن رسيده فيلمنامه نويسي جايگاه خود را در دل روند فيلم سازي پيدا كند. او مي گويد: نويسنده ها دنبال آن نيستند كه نقش آنها در خلق يك اثر به رسميت شناخته شود. اما فيلم ها عموماً به عنوان فيلم تهيه كننده يا كارگردان شناسايي مي شوند و اغلب خلاقيت ما را به رسميت نمي شناسند.
سردبير ورايتي، رئيس هيأت داوران كارلووي واري
پيتر بارت، سردبير نشريه معروف ورايتي، به عنوان رئيس هيأت داوران جشنواره فيلم كارلووي واري سال 2007 انتخاب شد. بارت، دانش آموخته كالج سوارثمور و مدرسه اقتصاد لندن است و پيش از ورود به صنعت سينما 10 سال به عنوان خبرنگار براي وال استريت جورنال و نيويورك تايمز كار مي كرد. بارت در 1967 به پارامونت پيكچرز پيوست و طي هشت سال كه در اين استوديو كار مي كرد، نقشي بسيار مهم در شكل گيري و نظارت بر توليد پروژه هاي مهمي مانند پدرخوانده، ماه كاغذي، هارولد و ماد و بچه رزماري داشت. در سايت رسمي كارلووي واري آمده، بارت در 1974 يك كمپاني مستقل توليد فيلم تشكيل داد و فيلم هايي مانند بازي كردن با ديك و جين و جزاير در جويبار تهيه كرد.]]>
</TEXT>
</DOC>
<DOC>
<DOCID>HAM2-860220-112</DOCID>
<DOCNO>HAM2-860220-112</DOCNO>
<ORIGINALFILE>/1386/860220/world/_idea.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[گفت وگو با دكتر غلامحسين ابراهيمي ديناني به انگيزه سالگرد درگذشت ملامحسن فيض كاشاني
سوار بر سفينه نجات]]>
</TITLE>
<TEXT>
<IMAGE>/1386/860220/world/013122.jpg</IMAGE>
<![CDATA[
اخباري بودن فيض به معناي جامع بودن وي است نه جمود وي. فيض ضمن اين كه اخباري است به حجيت عقل نيز قائل است. اهل استدلال و سخت(اهل)شهود و عرفان است
محمد رضا ارشاد
ملامحسن كاشاني، معروف به فيض- لقبي كه ملاصدرا استاد و پدرزنش بر وي نهاد- از عالمان بزرگ جهان اسلام است كه در حوزه هاي حديث، فلسفه، عرفان، شعر، تفسير و فقه صاحب انديشه و اثر است. از او كتاب هاي زيادي در اين حوزه ها به يادگار مانده است. يكي از جنجال برانگيزترين نظريات وي در حوزه فقه است. اگرچه او فقيهي اخباري بود ولي روشي كه در بررسي روايات داشت، او را از ساير فقهاي اخباري متمايز مي  كرد. به انگيزه سالروز درگذشت ملامحسن فيض كاشاني به سراغ دكتر غلامحسين ابراهيمي ديناني رفتيم و با وي درباره زواياي ميراث فكري فيض كاشاني به گفتگو نشستيم.
***
جايگاه ملامحسن فيض كاشاني در مجموعه فرهنگ و معارف اسلامي چيست؟ به عبارت بهتر، وي حول چه محورها و مسائلي به تفكر و تامل پرداخته است؟
- ملامحسن فيض كاشاني يكي از شخصيت هاي چندجانبه و بهتر است بگوييم جامع عالم اسلام است. دليل جامعيت وي اين است كه(او)فقيه، فيلسوف، مفسر، محدث و عارف بزرگي است. او كتابي در عرفان به نام كلمات مكنونه دارد. كلمات مكنونه، كلماتي است كه بايد از غير اهل آن پوشيده بماند و تنها براي عده خاصي بايد آشكار شود. او در عين حال يكي از بهترين شاگردان و نيز داماد ملاصدرا است. فيض كاشاني، فلسفه را به خوبي از ملاصدرا فرا گرفت و لقب فيض را هم ملاصدرا به وي اعطا كرد، همچنان كه لقب فياض(لاهيجي)را به شاگرد ديگرش داد. بنابراين، فيض كاشاني، در علوم مختلف اسلامي تبحر داشت و حتي ذوق شاعرانه هم داشت. ديوان شعري از وي باقي مانده است. البته شعر فياض لاهيجي در مقايسه با اشعار ملامحسن كاشاني، از والايي بيشتري برخوردار بوده است.
گفته اند كه ملامحسن كاشاني، بيشتر به عرفان و حكمت ذوقي گرايش داشته است، در مقايسه با ملا عبدالرزاق معروف به فياض لاهيجي كه بيشتر از علوم عقلي بهره داشته است، به همين دليل اشاره كرده اند كه ملاعبدالرزاق، به نحو بهتر و منسجم تري طرح فلسفي ملاصدرا را به پيش برد. نظر شما چيست؟
- البته برخي اشاره كرده اند كه ملامحسن فيض كاشاني در مقايسه با فياض لاهيجي به عرفان تمايل بيشتري داشت؛ اما اين مسئله بدان گونه كه گفته مي  شود، صحيح نيست. البته ذوق عرفاني ملامحسن ملموس تر و ظاهرتر است؛ يعني هركس آثار فيض كاشاني را بخواند، زودتر به مذاق عرفاني وي پي مي  برد تا آثار فياض لاهيجي. با اين حال، حتي در مقام عرفان، فياض را كمتر از فيض نمي دانم؛ اما ظهور سخنان فيض به ويژه در كتاب كلمات مكنونه و نيز برخي از مواضع وي در تفسير، نشان مي  دهد كه گرايش عرفاني وي ظهور بيشتري داشته است.
درباره گرايش عرفاني ملامحسن فيض كاشاني، گفته اند كه تمايل به مشرب ابن عربي داشته است. حتي فيض در كتاب هايش، مرتب تكرار مي  كند كه قال بعض العارفين؛ آيا مقصود وي از برخي از عارفان ابن عربي نبوده است؟ ديگر آن كه آيا عرفان وي متمايل به ابن عربي بوده يا چون شاگرد ملاصدرا بود، با تاثير از وي گرايشي تواما عرفاني- فلسفي داشته است؟
- كسي كه با فلسفه ملاصدرا آشنايي داشته باشد، به خوبي متوجه مي  شود كه فلسفه ملاصدرا با عرفان نيز آميخته است. بي ترديد ملاصدرا چونان هر فيلسوف ديگري، از عارفي چون ابن عربي بهره برده بود؛ ولي نه اين كه مقلد وي بوده باشد. بنابراين هم ملاصدرا و هم ملامحسن با انديشه هاي ابن عربي بيگانه نبوده اند. البته بيشتر عارفان و فيلسوفاني كه پس از ابن عربي آمدند، با آراي وي بيگانه نبودند، مگر كساني كه موضع خاصي در برابر ابن عربي داشتند. مثلا ازجمله كساني كه به آراي ابن عربي توجهي نداشتند، مولوي بود. جالب است كه مولوي تقريبا با جانشين و شاگرد بلامنازع ابن عربي، يعني صدرالدين قونوي معاصر است.
آيا اين عدم توجه مولانا به مشرب عرفاني ابن عربي، دليل خاصي داشت؟
- به اين دليل كه مولانا تحت تاثير شمس بوده و شمس هم ميانه خوبي با مشرب عرفاني ابن عربي نداشت.
آيا اين مسئله، به علت نظام خاص وحدت وجودي ابن عربي بوده است؟ بدين معنا كه شمس و مولانا با اين نظام همسخن نبوده اند؟
- البته همه عارفان وحدت وجودي هستند. عارفي كه وحدت وجود را در انديشه عرفاني اش راه ندهد، عارف نيست. منتها همان گونه كه در سئوال شما مطرح بود، برداشت ها از اين نظام وحدت وجودي متفاوت بوده است و عارفان مختلف تعبيرهاي گوناگوني از آن كرده اند. به هر صورت، فيض هم با عرفان مولوي و هم با عرفان ابن عربي ناآشنا نبوده است.
نيز در همين باره گفته اند كه ملامحسن فيض كاشاني، كتابي درباره وحدت وجود نوشت و برخي از علماي هم عصرش وي را تكفير كردند.
- همين طور است. ملاخليل وي را تكفير كرد ولي بعدها از اين كار پشيمان شد. ظاهرا ملاخليل خوابي ديد و شبانه با حالت توبه به خانه فيض كاشاني آمد گفت: يا محسن قد اتاك المسيء.... اي محسن اكنون گناهكار به نزد تو آمده است. بدين سبب بود كه وي از تكفير فيض كاشاني پشيمان شد.
آيا فيض كاشاني برداشت خاصي از مفهوم وحدت وجود داشت؟
- نه! من شخصا برداشت خاصي از ملامحسن فيض كاشاني درباره مسئله وحدت وجود نديده ام.
ملامحسن فيض كاشاني از فقها و محدثان بزرگ عصر خود نيز بود. نگاه فلسفي و عرفاني ملامحسن طبعا بر سامانه فقاهتي وي تاثير خاصي مي  گذاشت. آيا همين مسئله نبود كه منجر به تكفير وي از سوي برخي از علماي عصر در باب مسائل اعتقادي و فقهي شد. مثلا برخي از مسائلي كه باعث تكفير وي شده بود عبارتند از: 1- عدم خلود كافران در دوزخ 2- عدم نجات اهل اجتهاد 3- حلال بودن غنا و موسيقي 4- عدم نجاست آبي كه به چيز نجسي رسيده باشد. بر اين پايه آيا مي  توان گفت كه فيض كاشاني نسبت به علماي زمانه اش، آزادانديش تر بود؟ و آيا اين آزادانديشي با مشرب فلسفي- عرفاني وي هماهنگ نيست؟
- در اين سئوال شما چندين پرسش نهفته است. نخست بايد گفت كه بي ترديد، ملامحسن در فقه روش ممتازي داشته است. فيض يك اخباري تمام عيار است. البته برخي مي  خواهند در اخباري بودن وي شك كنند؛ اما من هيچ ترديدي در اين مورد ندارم.
آيا اين اخباري بودن مشرب فقهي فيض، منافاتي با روش عقلي و فلسفي وي ندارد؟
- ظاهرا اين اشكال پيش مي  آيد كه چگونه مي  شود كه فردي اخباري باشد و به فلسفه و عرفان هم علاقه مند باشد؟
واقع قضيه اين است كه اينها هيچ منافاتي با هم ندارند. علت اين كه اين سئوال مطرح مي  شود، اين است كه بسياري مي  انديشند كه اخباري بودن يعني جمود داشتن. بله! برخي از اخباريون جمود فكري دارند و تنها به ظاهر آيات و روايات توجه دارند. تا جايي كه عقل را حجت نمي دانند، مثل ميرزا محمد اخباري، ملا امين استرآبادي و... اما اخباري بودن فيض قدري متفاوت است. اخباري بودن فيض به معناي جامع بودن وي است نه جمود وي. فيض ضمن اين كه اخباري است به حجيت عقل نيز قائل است. اهل استدلال و سخت(اهل)شهود و عرفان است. پس به چه معنا اخباري است؟ به اين معنا كه او براي علم اصول(فقه)هيچ اصالتي قائل نيست.
آيا او علم اصول را فاقد مباني دقيق عقلي مي  داند و به همين دليل با آن مخالفت مي  ورزد؟
- ملا محسن براي فلسفه و عرفان جايگاه خاصي قائل است. به اين دليل كه فلسفه را برهان عقلي و عرفان را راه سلوك حق تعالي مي  داند؛ اما معتقد است كه علم اصول فاقد مبناي مستحكمي است و اين علم(اصول)چيزي است كه از اين طرف و آن طرف گردآوري شده و فاقد اصالت است. به نظر فيض، علم اصول، از آغاز وجود نداشت؛ چرا كه از زمان شافعي پيدا شد و بعدها رشد كرد و فقها هم آن را منطق كار خود قرار دادند. بنابراين، فيض علم اصول را ساختگي مي  داند.
اگر فيض كاشاني منطق فقه؛ يعني علم اصول را معتبر نمي دانست، خود وي بر چه اساسي و با چه روشي به استنباط احكام مي  پرداخت؟
- فيض معتقد است كه خود آيات و روايات آن اندازه روشن هستند كه نياز به چنين علمي(اصول)نباشد. اگر هم زماني در اين حوزه نياز به استدلال داشتيم، استدلال عقلي مي  كنيم. به هر صورت به اين دلايل او به علم اصول خوشبين نيست. پس، فيض به اين معنا اخباري است، نه به اين معنا كه فردي منجمد و داراي فكر بسته اي است.
اين گونه كه به نظر مي  رسد، فيض اخباري ويژه اي است و شايد نتوان كس ديگري را مثل وي در جهان اسلام سراغ گرفت.
- همين طور است. شبيه وي در جهان اسلام كس ديگري را سراغ نداريم. فيض در روش فقهي اش، اهل استدلال است، حال آن كه ديگر فقهاي اخباري، تنها به ظاهر روايات عمل مي  كنند و به بيان بهتر، كر و فر اجتهادي ندارند. امروز يك روايت را ديدند، بر مبناي آن عمل مي  كنند و اگر روزي ديگر روايت ديگري يافتند، به گونه اي ديگر عمل مي  كنند.
استدلال عقلي كردن به ويژه در حوزه فقه، نيازمند داشتن وجهي ديدگاه تاريخي است. آيا فيض از چنين نگرشي(تاريخي)برخوردار بود؟
- اصلا فيض كاشاني در نظام فقهي اش اهل استدلال است. مثلا در مورد مسئله غنا - كه به آن اشاره اي هم شد- روايات مختلفي را كه در مورد غنا وجود دارد، نقل مي  كند و حرف هاي فقهاي پيش از خود را مي  بيند و آنگاه اجتهاد مي  كند. به اين شكل كه مي  گويد رواياتي كه در حرمت غنا وارد شده، ناظر به رواياتي در زمان خلفاي بني عباس است. بدين معنا كه در آن روزگار، زن و مرد به دور هم جمع مي  شدند و تغني مي  كردند و وسايل ساز و طرب و عيش و نوش برپا مي  كردند. سپس او چنين نتيجه مي  گرفت: رواياتي كه در حرمت غنا وارد شده، مربوط به آن زمان خاص است. بله! از اين منظر، فيض نگاه تاريخي- اجتهادي دارد.
يعني اين نگاه تاريخي سبب مي شدكه فيض در حد ظاهر روايات نماند؟
- بله! او جهات تاريخي روايات و سنديت آنها را به بررسي مي  گذارد و اگر تعارضي بين روايات ديد، درصدد رفع آن برمي آيد. بنابراين، درست مثل يك فقيه در مسائل فقهي كر و فر دارد ولي با علم اصول ميانه اي ندارد. نيز آزادانديشي فيض بي مبنا نيست. او برپايه مباني خاصي به استنباط احكام مي  پردازد. فيض كاشاني كتابي در رد علم اصول و علماي آن دارد، به نام سفينه النجاه. او در اين كتاب با علماي علم اصول دشمني ورزيده و حرف هاي تندي زده است.
با توجه به پيشرفت هايي كه هم اكنون در حوزه هرمنوتيك جديد و تفسير متن شده،آيا مي  توان صورت بندي جديدي از نحوه مواجهه فيض كاشاني با متن و سنت ارائه داد؟
- اشاره كردم كه ملامحسن به شدت به روايات پاي بند است؛ اما از طرفي هم به اسناد و صحت و سقم روايات توجه دارد. او در انتقاد از علماي ديگر معتقد است كه آنها به جاي آن كه در ظاهر روايات اهل بيت توجه و تامل كنند، به مجعولات علم اصول پرداخته اند.
لذا بر اين نظر است كه علما بايد عمرشان را صرف توجه روايات كنند و عمرشان را در راه علم اصول نگذارند. بنابراين، اگرچه فيض به هرمنوتيك(تفسير متن)توجه داشته؛ اما در نحوه مواجهه وي با روايات، بحث هرمنوتيك موضوعيت ندارد.
به همين خاطر، در آغاز كتاب سفينه النجاه كه بيشتر نصايح آن به پسرش(علم الهدي)است، ملامحسن مي  نويسد: اي پسركم، در كشتي روايات اهل بيت سوار شو تا نجات پيدا كني و اگر در كشتي روايات اهل بيت سوار نشوي، غرق خواهي شد.
چون ملامحسن فيض كاشاني مفسر هم بوده است و كتاب صافي در تفسير قرآن از وي بر جا مانده است، آيا در روش تفسيرش روايات را با آيات قرآن تطبيق مي  داد؟
- بله! وي در تفسير به روايات توجه داشت. دو نوع روايات داريم: روايات مربوط به اعتقادات و ديگر روايات مرتبط با فقه؛ كه قسم دوم كمتر در تفسير وي ورود پيدا مي  كرده است. از اين  رو، ملامحسن هم در فقه و هم در تفسير به روايات توجه مي  كرد و البته تعارض روايات و يا در اصطلاح جمع ميان روايات را براساس روش عقلي رفع و رجوع مي  كرد. در تفسير هم با روش استدلالي با آيات مواجه مي  شد.
اگر ديدگاه ملامحسن فيض در حوزه فقه تداوم مي  يافت، مي  توانست موجد تحولي در نظام فقاهتي شود؟
به اين مسئله اعتقادي ندارم. بي ترديد اين ديدگاه تحول در فقاهت به وجود نمي آورد.
اگر بگوييم كه ملامحسن فيض كاشاني به علم اصول و روش فقها در پيروي از اين منطق(علم اصول)به اين دليل انتقاد وارد مي  كرده كه آن را عرصه نظرات شخصي و جولان منافع متكي بر آن مي  ديده، نه حقيقت موضوع(كه البته با توجه به فيلسوف بودن فيض، شكي نيست كه وي دغدغه تحري حقيقت و آزدانديشي را داشته است)، آيا اين منظر فقاهتي نويدگر نگرشي تازه در اين حوزه مي  تواند باشد؟
- اتفاقا اگر چنانچه نگاه فيض كاشاني به فقه تداوم مي  يافت، تحول فقه كمتر مي  شد و شايد از اين جهت، سنتي تر مي  شد؛ چرا كه علم اصول بهتر مي  تواند موجد تحول در فقه شود. اصول علمي است حاوي منطق فقاهت. در واقع اصول براي فقاهت، مانند منطق است براي فلسفه.
بنابراين، فيض بيشتر سنت گرا بود؛ اما اين سنت گرايي موجب اين نبود كه در اصول عقايد فكر نكند. او معتقد بود كه بايد در فقه سنتي بود؛ اما در اصول عقايد آزادانديش تر. در واقع اصول عقايد را جاي آزادي  انديشه مي  دانست و معتقد به تفكر در آن بود. او فقه را جاي استدلال هاي عقلي نمي دانست و معتقد بود كه فقه جايگاه عمل است و لذا تنها بايد عمل كرد.
با توجه به آن كه ملامحسن فيض كاشاني هم شاگرد ملاصدرا بوده و هم شاگرد شيخ بهايي، به نظر شما رويكرد فلسفي وي به كداميك نزديك تر بوده است؟
- فلسفه فيض، همان فلسفه صدرايي است و من نديدم كه وي تحول عمده اي در فلسفه صدرايي ايجاد كرده باشد. اصولا پس از ملاصدرا ما با هيچ تحول مهمي در فلسفه اسلامي مواجه نيستيم.
در مجموع فكر مي  كنيد كه امروزه ميراث ملامحسن فيض كاشاني چه اهميتي مي  تواند براي ما داشته باشد؟
- اين ميراث براي ما از جهات مختلف مي  تواند اهميت داشته باشد. بي ترديد نظرگاه هاي فقهي وي مثلا در غنا و مسائل ديگر فقهي، اهميت دارند و قابل بحثند. فيض در تفسير و حديث نيز ديدگاه هاي جالبي دارد و در عرفان هم به نكته هاي ظريفي اشاره كرده است. از اين رو، ميراث فكري ملامحسن فيض كاشاني امروزه مي  تواند محل توجه و بحث هاي روشنگرانه قرار گيرد.]]>
</TEXT>
</DOC>
<DOC>
<DOCID>HAM2-860220-113</DOCID>
<DOCNO>HAM2-860220-113</DOCNO>
<ORIGINALFILE>/1386/860220/world/_idea.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[جايگاه خدا در انديشه اسپينوزا
همه، اوست]]>
</TITLE>
<TEXT>
<IMAGE>/1386/860220/world/013194.jpg</IMAGE>
<![CDATA[
باروخ اسپينوزا در سال1632 در آمستردام ديده به جهان گشود. او از خانداني يهودي بود كه براي رهايي از آزار دادگاه تفتيش عقايد از پرتغال گريخته وبه هلند پناه آورده بود. اسپينوزا در دامن فرهنگ يهود به بار آمد و كتاب مقدس عهد عتيق را به زبان عبري و تلمود و آثار مفسران مذهبي يهود و ادبيات اسپانيايي را فراگرفت و در پانزده سالگي ستاره آينده معبد شمرده ميشد. او با فلسفه، به ويژه فلسفه موسي بن ميمون و دكارت و همچنين با آموزشهاي جيوردانو برونوي ايتاليايي آشنا شد و در نهايت به انديشههايي رسيد كه روحانيان كنيسه، آنها را با آموزشهاي ديني ناسازگار يافتند. كوشش روحانيان كنيسه براي بازگرداندن اسپينوزا از راهي كه در پيش گرفته بود، سودي نبخشيد. از اين رو لعنتنامهاي براي او نوشته، وي را از جامعه يهود اخراج كردند.
اسپينوزا در پاسخ به اين تكفير گفت: اين تكفير مرا بر آن نميدارد كه كاري كنم كه خود از بيم رسوايي نميكردم. اسپينوزا به دنبال اين تكفير براي امرارمعاش به شغل عدسيتراشي پرداخت و به اين ترتيب توانست به يك زندگي عالمانه و فيلسوفانه دست يابد. مرگ وي در سال 1677 ميلادي در45 سالگي به مرض سل بود.
پريش كوششي
اسپينوزا در پاسخ به اين سؤال كه چه چيزي وجود دارد؟ مي گويد: جوهر، صفات و حالات.
او برخلاف دكارت، انديشه خود را با من آغاز نمي كند و اصلاً من را جوهر نميشمارد. آغاز و بنياد فلسفه او، آغاز و بنياد همه چيز، يعني خداست و فقط خداست كه مي تواند جوهر ناميده شود؛ زيرا جوهر شيئي است كه در خودش است و به نفس خودش به تصور ميآيد. دكارت نيز در كتاب اصول فلسفه گفته بود كه جوهر در معني حقيقي، تنها بايد براي خدا به كار رود، و بكار بردن جوهر هم براي خدا و هم براي نفس و جسم به يك معني نيست:..ميتوان گفت جوهر آن است كه براي هستي داشتن نيازي به هيچ چيز نداشته باشد. در اين معني، فقط يك جوهر به انديشه ميآيد كه براي هستي داشتن مطلقاً به هيچ چيز نيازمند نيست و آن خداست. از اين رو بكاربردن واژه جوهر براي خدا و نفس و جسم(اگر به زبان مدرسي قديم سخن بگوييم)به اشتراك معنوي نيست...
تعريفي كه اسپينوزا از جوهر مي دهد داراي دو جزء است: اول قايم به ذات بودن يعني وجودش به وجود ديگري وابسته نيست، دوم متصور به ذات بودن يعني تصورش هم به تصور ديگري وابسته نيست.
از نظر اسپينوزا اگر جوهر موجوديست قايم به ذات، منطقاً يكي بيشتر نيست. موجود قايم به ذات يعني موجود كامل و يكي از شرايط كمال و در واقع مهمترين شرط آن عدم تناهي است. جوهر نامتناهي بايد صفات نامتناهي داشته باشد: هر قدر شي از واقعيت و وجود بيشتري برخوردار باشد، صفات بيشتري خواهد داشت. اين جوهر نامتناهي داراي صفات نامتناهي را اسپينوزا خدا مينامد: مقصود من از خدا موجود مطلقاً نامتناهي است، يعني جوهري داراي صفات نامتناهي كه هر يك از صفات مبين ذاتي سرمدي و نامتناهي است. اسپينوزا جوهر الهي نامتناهي را غير قابل تقسيم، واحد و سرمدي ميدانسته و ميگويد وجود و ماهيت در او يكي است.
مرحله بعدي تفكر اسپينوزا اين است كه جوهر و خدا همان طبيعت است؛ زيرا اگر خدا غيرطبيعت بوده و اگر غير از او جوهري موجود باشند، پس او نامتناهي نخواهد بود. برعكس اگر خدا نامتناهي باشد، جوهري غير او موجود نتواند بود.
اين از لحاظ معتقدان به وحي تلخ ترين نتيجه است زيرا به نظر مي رسد اگر جوهر(خدا)همان طبيعت باشد، در واقع چيزي به نام مخلوق خدا يا آفرينش خدا نبايد وجود داشته باشد.
از ديدگاه اسپينوزا وجود اشياء متناهي بدون فاعليت خدا، قابل فهم و تبيين نيست. بنابراين موجودات متناهي، طبق تعريفي كه اسپينوزا از كلمه جوهر ميكند، جوهر نبوده، پس بايد در خدا باشند. هرچه هست در خداست و هيچ چيز بدون خدا نه مي تواند موجود باشد و نه به تصور آيد. پس فقط خدا جوهر است يعني چيزي كه در خودش هست و به نفس خودش به تصور ميآيد و حالات متكي به او هستند، يعني بدون خدا نه ميتوانند وجود يابند و نه ميتوانند به تصور آيند و جز جوهر و صفات و حالات او چيز ديگري وجود ندارد.
منظور اسپينوزا از اين جمله كه هرچه هست در خداست اين است كه موجودات محدود، حالات خدايند يعني حالات جوهر واحد. نه اين كه همه موجودات قايم به خدايند و حضور خدا در آنها در واقع همان قيوميت اوست نسبت به آنها.خدا از طريق صفات خويش جلوه ميكند. او داراي صفات نامتناهي است و هريك از اين صفات نيز نامتناهي است و از اين ميان تنها دو صفت يعني فكر و بُعد را ما ميشناسيم. از شناخت بقيه صفات خدا عاجزيم. از ديدگاه اسپينوزا حالت بر دو قسماند: حالات نامتناهي و حالات متناهي. حالات نامتناهي و سرمدي منطقاً بر حالات متناهي مقدماند. حالات نامتناهي احوال جوهر است كه در هر حالت متناهي اي متجلي ميشود. اين حالات نامتناهي بر دو قسم است:بي واسطه و با واسطه: حالات نامتناهي بي واسطه تحت صفت بعد عبارت است از حركت و سكون. از نظر اسپينوزا حركت و سكون نخستين خصيصه طبيعت ممتد است، و مقدار كل حركت و سكون ثابت است، هرچند مقادير آن در اجسام جزيي دايماً تغيير ميكند. اين ميزان كلي حركت و سكون، آن چيزي است كه اسپينوزا آن را حالت بي واسطه سرمدي و نامتناهي خدا يا طبيعت تحت صفت بعد مي نامد. حالات نامتناهي بي واسطه تحت صفت انديشه عبارت است از فاهمه نامتناهي مطلق يعني درست همانطور كه حركت و سكون حالت اصلي بعد است، عقل يا فاهمه نيز حالت اصلي فكر است.
ضرورت گرايي
نحوه صدور حالات متناهي از جوهر نامتناهي(خدا)چگونه است؟ اسپينوزا ميگويد: اشياء متناهي، به طرق نامتناهي(يعني همه اشيايي كه ممكن است نامتناهي آنها را تعقل كند)، بالضروره از ضرورت طبيعت الهي ناشي ميشوند.
براي فهم مطلب بايد دو اصطلاح را از هم تفكيك كرد: خلقت و صدور. چه فرقي ميكند كه بگوييم جهان مخلوق خداست، يا جهان از خدا صادر شده است؟ بحث مسئله عليت درباره خدا به اينجا منتهي ميشود كه آيا خداوند اراده ميكند كه مخلوقات را ايجاد بكند يا اراده نميكند؟اگر بگوييم خداوند اراده ميكند كه مخلوقات را ايجاد كند در اين صورت جريان پيدايش موجودات خلقت ناميده ميشود. اين نحوه نگرش تا حد زيادي انسان مدارانه بوده و اسپينوزا با آن موافق نيست. نظر اسپينوزا اين است كه ذات عقل با اشياء جز به نحو ضروري نميتواند برخورد كند. پيدايش اشياء متناهي براساس نظام ضروري است و اين اشياء از ذات خدا صادر مي شود.
در معناي خلقت اختيار و اراده وجود دارد اما در معناي صدور اختيار و اراده وجود ندارد، و وقتي ميگوييم حالات متناهي از خدا صادر ميشوند به اين معنا است كه خدا از طريق اين حالات متجلي ميشود. در اين صورت خدا علت آزاد همه چيزهاست. همه چيز در خداست به نحوي كه چيزي بي او نه ممكن است باشد و نه ممكن است دريافته شود.
از اين رو، اختيار به معناي اسپينوزايي با اختيار به معنايي كه در گفتار روزمره به كار ميبريم فرق دارد: مختار آن است كه به صرف ضرورت طبيعتش موجود است و به محض اقتضاي طبيعتش به افعالش موجب. برعكس، موجب يا به عبارت بهتر، مجبور آن است كه به موجب شيئي ديگر به يك نسبت معين و محدودي در وجودش و در افعالش موجب است.
در اين معنا خدا مختار است،زيرا تنها خداست كه در افعالش به خود موجب است.
سير از خدا به مخلوق
از ديدگاه اسپينوزا در گذر از خدا به عنوان جوهري نامتناهي با صفات الهي نامتناهي، به حالات وي، ذهن از طبيعت خلاق يا طبيعتِ طبيعت آفرين به طبيعت مخلوق يا طبيعتِ طبيعت پذير سير ميكند كه همان سير از خداست به مخلوق، و اين به معني غيرخدا بودن عالم نيست. وقتي طبيعت را به عنوان واحد در نظر ميگيريم ميشود طبيعت خلاق و وقتي طبيعت را به عنوان پديدههاي متكثر در نظر ميگيريم، ميشود طبيعت مخلوق. با توصيف فوق، كثرات تبيين ميشوند يعني به وحدت بر ميگردند. اگر هرچيزي كه هست از خداست و بدون او هيچ چيز نه مي تواند وجود يابد و نه در انديشه آيد. اگر فقط جوهر هستي است و انسان و جهان، حالات نمايان صفات خدا هستند و اگر تنها خدا نامتناهي است و از هيچ چيز متاثر نيست، پس آزادي نيز كه همانا به صرف ضرورت ذات موجود بودن و به اقتضاي ذات عمل كردن است، تنها از آن خداست. حتي انسان كه برترين آفريده خداست داراي اراده آزاد نيست. ياسپرس ميگويد: وقتي اسپينوزا هر چيز را در خداوند و ناشي از خدا ميبيند و اشياء را در سرمديتشان ميشناسد، از انديشه ضرورت به آرامش كامل ميرسد. با اين حال، اسپينوزا در معني ويژهاي از آزادي انسان نيز سخن ميگويد و آن معني اين است كه انسان ميتواند به نيروي انديشه، به شناخت قوانين الهي كه همه چيز طبق آنها صورت ميگيرد، آگاه شود و خود را نيز چون هرچيز ديگر، از سويي جلوهاي از خدا و از سوي ديگر، تابع قانون هاي ازلي خداوند بشناسد. اين گونه نگرش، نيروي عواطف منفعل را كاهش مي دهد و به همان نسبت، انسان را از اسارت آنها ميرهاند و اين رهايي، همانا آزادي است.]]>
</TEXT>
</DOC>
<DOC>
<DOCID>HAM2-860220-114</DOCID>
<DOCNO>HAM2-860220-114</DOCNO>
<ORIGINALFILE>/1386/860220/world/_idea.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نگاه
فيلسوف- شاعر]]>
</TITLE>
<TEXT>
<![CDATA[روح الله رمضاني
اين نكته كه برخي از فيلسوفان و متفكران در انديشه ايراني شاعر نيز بوده اند مي تواند بيانگر ساختار و بافت متفاوت انديشه در ايران باشد. اين وضعيت كه در انديشه ايراني نمونه هاي برجسته بسياري دارد در ساختار انديشه يوناني و غربي نمونه آنچناني ندارد. در دوره هاي جديدتر برخي فلاسفه در غرب به بيان ادبي(به ويژه در شكل نثر)نزديك شده اند؛اما در انديشه قرون وسطي كه تناظر بسياري با تفكر ايراني- اسلامي دارد، نمونه اي قابل ذكر نيست. از آنجا كه دستمايه شاعر احساس است و ابزار كار فيلسوف عقل، پس شايد جدا بودن حساب شاعر از فيلسوف، شدني تر باشد تا آميختگي آنها. اما در انديشه ايراني اين تركيب و آميختگي به شيوه زيبايي عملي مي شود. اين واقعيت نشان مي دهد كه به هر حال شعر نيز در ساختار معرفتي ايراني جايگاه مهمي دارد. ملامحسن فيض كاشاني يكي از فيلسوفان شاعر و شاعران فيلسوف است كه اشعارش هم از معروفيت نسبتا خوبي برخوردار است. او حتي برخي از اشعار مولانا را در كتابي جمع آوري كرده است؛ اما آنچه در اينجا همنهاد فيلسوف - شاعر فرا روي ما مي گذارد نه فيلسوف است و نه شاعر، بلكه نفس تركيب و آميختگي است. كوشش براي آميختن بافت هاي مختلف و يكي كردن سويه هاي متفاوت و وحدت بخش به ساخت هاي معرفتي گوناگون از ويژگي هاي بر جسته انديشه ايراني در دوران پاياني فلسفه اسلامي است. انديشه ملامحسن فيض نمونه برجسته اي براي اين ويژگي است. او شاگرد صدرا و از هم مشربان او هم در فلسفه و هم در علوم تفسير و حديث است. انديشه هاي فلسفي فيض را مي توان بويژه در كتاب اصول المعارف سراغ گرفت. ملامحسن در اين كتاب به شرح ديدگاه هاي بنيادين فلسفه متعاليه مي پردازد. از ويژگيهاي اين كتاب اين است كه در آن مباحث اصول دين با مباني فلسفه متعاليه همراه مي شود، به گونه اي كه هر مبحث فلسفي مبحثي از اصول دين را به عنوان نتيجه خود در پي دارد. به سخن ديگر از يك اصل فلسفي براي اثبات اصلي از اصول دين استفاده مي شود. به اين صورت فيض در اين كتاب در مرزهاي فلسفه باقي مي ماند و در عين حال مباحث اصول دين را هم در تلفيق با فلسفه بيان مي كند. براي نمونه در باب اول درباره مباحث مربوط به وجود مانند اصالت وجود، وحدت و عدم تكثر آن بحث مي شود و در بخشي ديگر براساس همين بحث وحدت وجود هرگونه شريكي از حق تعالي نفي مي شود. يا، براي نمونه اي ديگر، در بحث از علت و معلول و سبب و مسبب بحث غايات و فاعليت خدا را مطرح مي كند. افزون بر اين، بيشتر مباحث فلسفي اين كتاب اصطلاحات عرفاني متناظر را در كنار خود دارد.
اين اثري است كه در عين فلسفي بودن تلاش دارد ساختارهاي فكري ديگر( وحي و عرفان)را نيز در خود حل كند. مرحوم استاد جلال الدين آشتياني در مقدمه اي كه بر كتاب اصول المعارف نوشته مي گويد: سبب تاليف اين اثر منيف آن است كه مولف علامه - رض- خواسته است بين طريقه حكمت و معرفت حاصل از طريق برهان و فلسفه معهود بين حكماي اوائل و اساتيد فن از اعاظم حكماي يونان و بين معارف وارد از طريق شريعت محمديه و انوار فائض از طريقه ائمه شيعه جمع نمايد و اثبات كند كه بين اسرار نازل از حق اول به وساطت انبيا و اولياء و حكماي فائض بر نفوس مستعدين از حكماي الهي تهافت و تناقض وجود ندارد.
آن مشخصه فلسفه ديني كه فلسفه ملامحسن فيض به عنوان يك مثال برجسته به ما مي نماياند تلاش در غلبه بر چندگونگي ها و چندگانگي هاي ساختار انديشه است. يكي از مباحث فلسفه ديني(همچون فلسفه اسلامي، فلسفه مسيحي)تعيين نسبت حقيقت ديني و حقيقت عقلي است. انديشمند ديني با دو ساختار مواجه است كه هر دو داعيه دار دستيابي به حقيقت اند. اما در اين زمينه آنچه انديشه ايراني(و درست به همين دليل مي گوييم انديشه ايراني و نه اسلامي)را خاص تر و ويژه تر مي كند اين است كه در آن ساختار سومي هم خودنمايي مي كند و دعوي حقيقت دارد. اين ساختار معرفتي سوم عرفان است. در فلسفه مسيحي عرفان ساختار معرفتي آنچنان جداگانه اي نسبت به دين ندارد. عرفاي مسيحي همان قديسان اند كه كليسا اين لقب را به آنها بخشيده است؛ اما در ساختار معرفتي انديشه ايراني عرفان نمودي جداگانه نسبت به دين دارد. هرچند ميان اين دو دادوستد ها، تعاملات و همپوشاني هايي بوده است، اما ستيزي ذاتي هميشه اين دو را از هم جدا مي كرده است و، تا جايي كه قدرت در دست نمايندگان دين يعني فقيهان بوده، تكفير و از ميان برداشتن عرفا هم متداول بوده است(فيض كاشاني نيز بخاطر گرايشهاي باطني و تاثيراتي كه از ابن عربي پذيرفته بود توسط بسياري از همروزگاران خود تكفير شد). پس در انديشه ايراني - شايد به دليل مايه هاي ايراني و شايد تحت تاثير تشيع - عرفان خود به عنوان يك مدعي جداگانه در كنار فلسفه و دين مطرح است. فيض كاشاني نيز داراي گرايشهاي باطني بوده و هرچند اين مساله، همانطور كه گفته اند، با اخباريگري او در تضاد است. او سعي داشته تا در فلسفه اش سهمي به گرايشهاي باطني خود بدهد. او مثل استاد خود معتقد است كه سهم حكماي مشاء و اشراق در كثيري از مباحث عاليه بخصوص مباحث مربوط به نشئات و عوالم نفس بعد از موت و مبلغ علم آنان در مسائل مربوط به خود شناسي و علم آغاز و انجام وجود انساني و جهات مربوط به عوالم روح بعد از خلع جلباب بدن چندان زياد و با اهميت نيست برخلاف عرفاي از علماي امت كه در بسياري از مباحث عاليه مربوط به عوالم بعد از موت وجهات مختص نفس انساني به واسطه حسن متابعت از مقام وحي و تنزيل ميدان ميدان آنهاست.
فيض كاشاني يكي از نمايندگان مرحله اي از انديشه ايراني است كه در آن ساختار هاي سه گانه معرفتي(فلسفه، عرفان و دين)به كامل ترين شكل تركيب مي شوند و اين مشخصه ساختار انديشه ايراني است كه امكان اين تركيب را مي دهد و در آن متفكر مي تواند در عين فيلسوف بودن، فقيه، عارف و حتي شاعر هم باشد.]]>
</TEXT>
</DOC>
<DOC>
<DOCID>HAM2-860220-115</DOCID>
<DOCNO>HAM2-860220-115</DOCNO>
<ORIGINALFILE>/1386/860220/world/_idea.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[تحليلي بر الگوي پوشش در ايران
نه مدرن، نه سنتي]]>
</TITLE>
<TEXT>
<IMAGE>/1386/860220/world/013197.jpg</IMAGE>
<![CDATA[
سهند ميرقادري
نوع لباس پوشيدن ايرانيان- با اندكي تدقيق در كنش روزمره آنان ـ به سه دسته تقسيم مي شود:
1ـ لباس هاي محلي، كه نمود يك فرهنگ فولكلوريك و بومي هستند. در مناطق شمالي و غرب و جنوب و جنوب شرقي ايران اين سنخ پوشش رواج دارد. در اين مناطق، فرهنگ بومي تا حد زيادي تداوم خود را حفظ كرده است و هنوز در متن جامعه حضوري تام را به خود اختصاص داده است. به طوري كه نوع پوشش ايرانيان در اين مناطق بيانگر خاستگاه قومي و فرهنگي آنان است.
2ـ پوششي فاقد هر الگو: در مناطق مركزي ايران(به استثناي تهران و كلان شهرها)، قابل رويت است. پوشش ايرانيان در اين مناطق جداي از آنكه فاقد هرگونه عقبه فرهنگي و قومي است، به هيچ روي برگرفته از فرهنگ هاي وارداتي نيست. بدين معنا كه نوع پوشش در اين مناطق، يك امر كاملا عادي است و به هيچ روي منطبق با يك متد از پيش تعيين شده نيست.
3ـ الگوهاي وارداتي: مبحث اصلي اين نوشتار، معطوف به تحليل جامعه شناختي، اين نوع پوششي است كه اكنون در كلان شهرهاي ايران نمود يافته است. در تحليل اين سنخ الگوي پوشش در ايران آنچه كه مهم ارزيابي مي شود، پرسش از چيستي خاستگاه ارزش و هنجاري اين كنش اجتماعي است. در اين ميان بررسي موارد ذيل ضرورت مي يابد:
الف: آيا نوع پوشش جوانان و زنان در اين مناطق كه دست كم نامتعارف و نابهنجار به نظر مي آيد، برآمده از يك جنبش شهري و جهت گيري هاي مرتبط با آن است؟ ب: آيا هنجارها و ارزش هاي جامعه در اين مناطق، مشروعيت اجتماعي خود را از دست داده اند و از سكه افتاده اند؟ 3ـ آيا اين پوشش ها صرفا يك لجبازي با حاكميت است يا يك تقابل سياسي با ارزش هاي مورد تاييد نظام سياسي؟ و...
در باب گزاره اول، مي   بايست به رشد ارتباط جامعه ايران و جهان پيرامون توجه داشت. در قريب به يك دهه اخير به واسطه رشد وسايل ارتباط جمعي ارتباط ايرانيان با جهان پيراموني خود ارتقا يافت، به نحوي كه دريچه جديدي به روي آنها گشوده شد. تاثيري كه اين ارتباط بر خصايص اجتماعي در جامعه ايراني نهاد، غيرقابل كتمان است. اما نحوه اين تاثيرگذاري موضوعي حايز اهميت است. جامعه ايران را نوعاً جامعه اي مي دانند كه در حال گذار از سنت به مدرنيته است.
رنگ باختن ارزش هاي سنتي در كلان شهرهاي ايران موضوعي نيست كه نياز به شرح مبسوط داشته باشد. اما مقوله اي كه حايز اهميت تلقي مي شود، چيستي ارزش جايگزين در متن جامعه است. اگر نحوه پوشش جوانان و زنان در كلان شهرهاي ايران را سمبل و نماي بيروني اين ارزش هاي جايگزين بدانيم، بايد گفت كه اين ارزش ها صرفا برداشتي سطحي از مدرنيته است. چه آنكه تنها از صور مخرب مدرنيته تاثير پذيرفته است. نحوه پوشش برخي جوانان ايراني و بالاخص دختران تعجب هر بيننده اي را بر مي انگيزد: ملغمه اي از سنت(روسري)و صورتي از مدرنيته(آرايش ظاهر). اين ملغمه را نه مي توان مدرن محسوب كرد نه سنتي، چنان كه گاه حتي مضحك نيز جلوه مي كند. اين آنومي پوششي نشانگر يك آنومي اجتماعي در ايران است، كه نه تنها جنبش محسوب نمي شود، بلكه در غايت پراتيك خود، شمه اي از ارتجاع را نيز يدك مي كشد.
در باب مورد دوم بايد گفت كه ارزش هاي اجتماعي ايران به نوعي از وجه پراتيك خود تهي گشته اند؛ يعني اگرچه هنوز اعتقاد به آنان در متن جامعه تسري دارد ولي از حيث عملي به آنها بي توجهي نشان داده مي شود. و عملكرد فرد براساس يك هيچ انگاري سامان مي پذيرد.
به قصد نتيجه
بي برنامگي بخش هايي از مديريت جامعه، در كنار عدم درك صحيح از مدرنيته و عدم توجه به سنت هاي كهن و پوياي جامعه ايران، وضعيتي را به وجود آورده كه پوشش جوانان سمبل آن محسوب مي شود. با تدقيق در پوشش جوانان مي توان دريافت كه اين سنخ پوشش متكي بر هيچ مشي اعتقادي نيست؛ يعني نه مدرن است، نه سنتي و نه تلفيقي آگاهانه از اين دو. بنابراين، مديريت فرهنگي جامعه و روشنفكران و انديشمندان بايد تمامي هم و غم خود را براي بازتوليد پوياي سنت هاي جامعه ايران و همچنين گزينش آگاهانه از صور مدرنيته صرف كنند. شايد اين آنومي به استحكامي ارزشي مبدل شود.]]>
</TEXT>
</DOC>
<DOC>
<DOCID>HAM2-860220-116</DOCID>
<DOCNO>HAM2-860220-116</DOCNO>
<ORIGINALFILE>/1386/860220/world/_ketabw.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[گفت وگو با دكتر محمدرضا باطني، سرويراستار فرهنگ انگليسي فارسي پويا
حاصل 20 سال پژوهش]]>
</TITLE>
<TEXT>
<IMAGE>/1386/860220/world/013173.jpg</IMAGE>
<![CDATA[
دكتر محمد رضا باطني را بايد پدر فرهنگ نويسي در صورت و هيات جديد آن به شمار آورد. وي با گرد هم آوردن بخشي از جوانان علاقه مندو تحصيل كرده رشته زبان شناسي و البته حمايت و پشتيباني انتشارات فرهنگ معاصر پس از گذشت نزديك به ربع قرن، واحدي پژوهشي را در حوزه فرهنگ نويسي، آن هم دربخش خصوصي سامان مي دهد، كه برخي از كارهاي آن همتراز و همقران ناشران نام آور جهاني در اين حوزه است. انتشار فرهنگ دو جلدي پويا كه فرم تك جلدي آن هم با كاغذ نازك در بيش از دوهزار صفحه در ايام نمايشگاه انتشار يافته است، بهانه اصلي ما براي اين گفت وگو بوده است. كتابي كه به نوعي حاصل 20 سال تلاش گروهي نخبه و ا ز آن مهمتر دربخش خصوصي نشر ايران است. دكتر باطني سخت تن به گفت و گو مي دهد و اين گفت وگو نيز پس از چند بار رفت و برگشت سوالات، آن هم به صورت مكتوب انجام شد و مطابق ساير كارهاي ايشان ، بسيار مختصر و مفيد است. وقتي از وي مي پرسم كه چرا توضيحات بيشتري نداديد، مي گويد: حرف حساب دوكلمه است.
سيد ابوالحسن مختاباد
ابتدا بگوييد كه چرا از اين فرهنگ تاكنون با سه ويراسته انتشار يافته است و اصولا در فرهنگ نگاري ويراسته هاي تازه چه مزيتهايي بر ويراسته هاي قبلي دارند؟ براي مثال از تفاوتهاي ويراست اول با دوم و نيز دوم با سوم بگوييد؟
ما ويراست را در مقابل واژه انگليسي edition به كار مي بريم. اصولا ويراست جديد هركتابي نسبت به ويراست قبلي آن مزايايي دارد. مانند اصلاحات، افزوده ها و تغييرات مناسب ديگر. ويراست هاي سه گانه فرهنگ انگليسي - فارسي معاصر نيز همين روند را داشته اند.
نخستين ويراست اين فرهنگ در سال 1371 با حدود سي هزار مدخل پس از هفت سال كار و پژوهش منتشر شد. ويراست دوم آن با اصلاحات و افزوده هاي فراوان در سال 1376 با حدود چهل و پنج هزار مدخل منتشرشد و در نهايت، ويراست سوم آن در سال 1385 با ويژگي هاي فراواني با عنوان فرهنگ انگليسي - فارسي پويا در دسترس علاقه مندان قرار گرفت. و اينك هم كه در حال برگزاري نمايشگاه بيستم هستيم دو جلد اين فرهنگ در يك جلد با كاغذ نازك انتشار يافته و در نمايشگاه عرضه مي شود.
ويژگي ويراست سوم در چه نكاتي است؟
اين ويراست برخي ويژگي هاي مختص به خود دارد كه از جمله آنها موارد زير است:
فعل هاي گروهي(phrasal verb )كه در زيان انگليسي نقش بسيار مهمي دارند،  در اين ويراست وارد شده اند.
همچنين اصطلاحات روزمره، مثل هاي مشهور و تركيبات آنها با هم آيي هاي رايج در اين ويراست ضبط شده اند. همچنين حدود 10 هزار مدخل جديد به فرهنگ اضافه شده كه اغلب از رسانه هاي خبري انگليسي زبان با از جديدترين ويراست فرهنگ هاي يك زبانه انگليسي گرفته شده اند، مثل لغتهايي چون(آنفلو آنزاي مرغي bird flu )،(خبر فوري،خبر فوق العاده breaking news)،(اخبار اقتصادي،اخبار بازرگاني biz news )،(هويت ژنتيكي genetic fingerprint )و(پاكسازي قومي ethnic cleansing ).
از سوي ديگر تعداد بسيار زيادي مثال انگليسي همراه با ترجمه آنها به فرهنگ اضافه شده است. همچنين براي كمك به كاربران فرهنگ، در حدود 250 نكته كاربردي تدوين و در آن گنجانده شده است.
آيا بازبيني مدخل هاي ويراستهاي قبلي هم در اين ويراست مد نظر شما بود؟
بله، ضمن بازبيني تمامي مدخل هاي ويراست دوم بعضي از معاني مدخل هاي انگليسي كه در ويراست دوم به آنها توجه نشده بود، در اين ويراست وارد شده و برابرهاي مناسب فارسي براي آنها داده شده است. همچنين بسياري از برابر ها حذف شده و به جاي آنها برابر هاي فارسي دقيق تر نهاده شده است.
آيا در تدوين ويراست سوم همان اصولي مد نظر قرار گرفت كه در ويراست دوم؟
بله. همانند ويراست دوم ما سعي كرديم هم مدخل هاي انگليسي وهم برابرهاي آنها را از زبان زنده روز اخذ كنيم. من و همكارانم تلاش كرديم برشهاي معنايي هرچه ظريف ترو دقيق تر باشند و با شماره گذاري از هم تفكيك شوند.
از جمله نكات ديگري كه ما در اين ويراست به آن پاي بند بوديم، همانا برابر يابي براي واژه هاي انگليسي بوده و نه تعريف يا شرح معاني آن ها.
سعي هم كرده ايم از واژه سازي بي جهت و اعمال سليقه شخصي خودداري كنيم و در معدود مواردي كه ناچار بوده ايم واژه اي بسازيم، معناي واژه را به اختصار در پرانتز شرح داده ايم.
منابع مورد استفاده شما براي اين كار چه بوده است؟
منابع مورد استفاده ما عمدتا فرهنگ هاي بريتانيايي بوده اند. زيرا ما معتقديم كار فرهنگ نويسي در انگلستان بسيار پيشرفته تر از آني است كه در آمريكا مشاهده مي شود. از ويژگي  هاي مهم فرهنگ هاي بريتانيايي اين است كه براي هر برش معنايي حداقل يك مثال و گاه چندين مثال ارائه مي دهند كه اين كار، معادل يابي را براي فرهنگ نويس آسانتر و دقيق تر مي كند. در هر حال فرهنگ هايي كه در اين ويرايش مورد استفاده ما بوده است عبارتند از:
1- oxford advanced learner's dictionary,fourth,fifth,sixth and seventh editions
2-longman dictionary of contemporary english, second,third and fourth editions.
3-collins cobuild english dictionary for advanced learners,first,second and third editions.
4-collins cobuild advanced learner's english dictionary,fourth edition.
5-cambridge international dictionary of english,first edition.
6- cambridge advanced learner's dictionary, first edition
7- macmillan english dictionary for advanced learnsrs, first edition
البته از سه فرهنگ ديگر هم در مواردي استفاده كرده ايم كه نام آنها راهم مي آورم:
1- random house dictionary of the english language,second edition
2-collins english dictionary, fourth edition updated.
3- merriam webster's collegiate dictionary,tenth and eleventh editions.
4- the american heritage college dictionary,third edition.
اين نكته را هم اضافه كنم كه از فرهنگ هاي ديگر هم بهره برده ايم كه ذكر آنها در اين جا لازم نيست.
در فرهنگ پويا از الفباي آوانگاري خاصي بهره برده ايد، مي خواستم بپرسم كه شأن نزول اين شيوه چيست و چه تفاوتهايي با الفباي آوانگاري بين المللي(ipa )دارد؟
در مورد اين شيوه آوانويسي بايد بگويم كه ما بر اين باور بوديم كه يك فارسي زبان بزرگسال نمي تواندجزئياتي را كه در الفباي آوانگار بين المللي(ipa)پيش بيني شده تلفظ كند و درنتيجه كوشيديم شيوه آوانگاري تدوين كنيم كه براي فارسي زبانان آسان تر و در عين حال به مدل ايده آل ما نزديك باشد. ما در اين شيوه آوانگاري، خواص، يعني استادان زبان انگليسي يا زبان شناسان را در نظر نداشته ايم، بلكه عامه مردم مورد نظر بوده اند. البته بد نيست اضافه كنم كه ويرايش جديدي از ويراست سوم فرهنگ پويا دردست تدوين است كه در آن از الفباي آوانگاري بين المللي استفاده شده است و به زودي در دسترس كساني كه خواهان تلفظ دقيق تري هستند، قرار خواهد گرفت.
]]>
<IMAGE>/1386/860220/world/013149.jpg</IMAGE>
<![CDATA[
شيوه تدوين فرهنگ چگونه بوده است و آيا شيوه خاصي در كار مورد نظر بوده است؟
در نگارش اين فرهنگ عمدتا از شيوه خط پيشنهادي فرهنگستان زبان و ادب فارسي پيروي شده است، به استثناي چند مورد. مثلا در شيوه نامه خط فرهنگستان، نخست پيشنهاد شده بود كه ها ي جمع جدا و بي فاصله نوشته شود ونه سرهم، مانند كتاب ها؛ اما بعدها فرهنگستان پيشنهاد كرد كه ها ي جمع چسبيده و به صورت كتابها نوشته شود ولي چون ما در نيمه راه بوديم، در اين مورد، كماكان از جدا نويسي و بي فاصله نويسي پيروي كرديم، گرچه همچنان گمان مي كنيم پيشنهاد نخست فرهنگستان معقول تر بوده است.
شيوه انتخاب مدخل ها چگونه بوده است و ميزان و تعداد آنها چقدر است؟ يعني شما به عنوان سرويراستار اين فرهنگ چگونه تشخيص مي دهيد كه اين فرهنگ نبايد بيش از دو جلد و دو هزار صفحه باشد و اصولا چرا واژگان بيشتري در اين فرهنگ آورده نشده است؟
اصولا اندازه فرهنگ و تعداد مدخل هايي كه در آن وارد مي شود تابع محدوديتهايي است. يكي از محدوديتها نياز كاربراني است كه فرهنگ براي آنها تدوين مي شود. محدوديت دوم، زمان است، و محدوديت ديگر معمولا از طرف ناشر اعمال مي شود. ولي اساسا نمي توان گفت كه فرهنگ بايد حجم مشخصي، مثلا هزار يا دو هزار صفحه داشته باشد.
به نظر شما، جايگاه دقت در نگارش فرهنگ كجاست وا صولا يك فرهنگ، اعم از يك زبانه يادوزبانه، چه تفاوتهايي با ديگر انواع كتابها دارد؟
ما براين باوريم كه در تدوين فرهنگ نهايت دقت در حد وسواس بايد به كار گرفته شود، زيرا تدوين يك فرهنگ با كتابهاي ديگر بسيار متفاوت است. اگر در كتابي اشتباهي رخ داده باشد، ممكن است حد اكثر چند هزار نفر را گمراه كند، درحالي كه اگر در كتابهاي مرجع از جمله فرهنگ ها اشتباهي رخ دهد ممكن است هزاران هزار كاربر را گمراه كند. علاوه بر اين، مشاهده مي شود كه مردم براي اطمينان يافتن از معناي واژه اي به فرهنگ مراجعه مي كنند. حال اگر اين فرهنگ خود قابل اعتماد نباشد، شأن نزول فرهنگ منتفي است.
شما از چهره هايي هستيد كه هم بنيانگذار شيوه نوين فرهنگ نويسي در ايران به شمار مي رويد وهم اين كه به عنوان يك زبان شناس، نخستين معرف اين دانش نوپا در ايران بوده ايد. مي خواستم بدانم نقش علم زبانشناسي در كار شما چه بوده است؟
آشنايي من و همكارانم كه بيشترشان فوق ليسانس زبان شناسي هستند با علم زبان شناسي كمك مي كند تا فرهنگ را به شيوه اي علمي تر ارائه دهيم. مثلا وقتي ما از حوزه معنايي، برشهايي معنايي و يا مقوله هاي دستوري صحبت مي كنيم، حرف همديگر را مي فهميم و اين اصول را در تدوين فرهنگهايمان به كار مي بنديم.
در روند تدوين يك فرهنگ، به عنوان يك كار گروهي، شيوه همكاري شما با دستيارانتان چگونه است؟ دستياران شما چه وظايفي دارند و آيا براي انتخاب آنها آزمون خاصي برگزار مي كنيد و يا از طريق ديگر دوستان معرفي مي شوند؟
ما تجربه خوبي از كار گروهي داريم. در واحدي كه ما كار مي كنيم، صحبت رئيس و مرئوس نيست. آنچه مهم است دقت و درستي كار است. گاه هم كه با همكارانم اختلاف نظر پيدا مي كنم، با پرسش از ديگر همكارانم و افراد صاحب صلاحيت و مراجعه به منابع سعي مي كنيم جانب حق گرفته شود.
در انتخاب دستياران هم در مرحله اول نهايت دقت به كار برده مي شود تا افرادي كه به كار پژوهش علاقه مند هستند و به ويژه حوصله ودقت لازم را دارند برگزيده شوند. سپس اين همكاران از كار درمراحل پايين شروع مي كنند و به جايي مي رسند كه هر كدام مي توانند پروژه مستقلي را انجام دهند. من شايد انسان خوشبختي بوده ام كه همكاراني بسيار خوب و صميمي وعلاقه مند به كار علمي نصيبم شده است. اگر چنين نمي بود، شايد ما در اين كار موفقيت چنداني پيدا نمي كرديم.]]>
</TEXT>
</DOC>
<DOC>
<DOCID>HAM2-860220-117</DOCID>
<DOCNO>HAM2-860220-117</DOCNO>
<ORIGINALFILE>/1386/860220/world/_ketabw.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[بازارچه]]>
</TITLE>
<TEXT>
<![CDATA[ناگفته ها(حسن نراقي در گفت وگو با روزبه ميرابراهيمي)/ انتشارت اختران 1385/ 3000 نسخه
***
آيت الحق‎/ سيدمحمدحسن قاضي‎/ ترجمه سيدمحمدعلي  قاضي نيا‎/ انتشارات حكمت‎/ 1385/ 1000 نسخه
]]>
<IMAGE>/1386/860220/world/013161.jpg</IMAGE>
<![CDATA[
جوانمرد نام ديگر تو‎/ عرفان نظرآهاري‎/ انتشارات صابرين‎/ 1386/ 5000 نسخه
***
بانوي پنجره هاي بي تاب(مجموعه شعر)/ پوران كاوه/انتشارات ابتكار نو- 1385/ 1200 نسخه
***
اسب بوي مشروطه مي دهد(مجموعه شعر)/ حياتقلي فرخ منش‎/ انتشارات آتران
***
خاطراتي از گذشته ها‎/ مهري محسني‎/ نويد اسلام‎/ 1385
***
حرفهايي كه نگفته بودم(مجموعه شعر)حسين روحاني‎/ انتشارات ارداوند خرم دره‎/ 1385/ 1000جلد
]]>
<IMAGE>/1386/860220/world/013182.jpg</IMAGE>
<![CDATA[
فرهنگ توصيفي اصطلاحات مطالعات ترجمه‎/ شاتلورت و كاوي‎/ مترجمان دكتر فرح زاد، دكتر تجويدي و مزدك بلوري‎/ انتشارات يلدا قلم‎/ 1385
]]>
<IMAGE>/1386/860220/world/013179.jpg</IMAGE>
<![CDATA[
تاريخچه فرقه جمهوري انقلابي ايران و گروه اراني‎/ حميد احمدي‎/ انتشارات اختران‎/ 1385/ 1100 نسخه
***
ماه پنجم(مجموعه داستان)/ فرناز عالي نسب‎/ انتشارات بازتاب نگار‎/ 1385/ 1100 نسخه
***
سيره پيامبر اعظم‎/ دكتر نجف لك زايي‎/ بوستان كتاب قم‎/ 1385/ 1500 نسخه
***
بازي كودك در اسلام‎/ محمدصادق شجاعي‎/ بوستان كتاب قم‎/ 1385/ 1500 نسخه
***
قاعده حيازت/حسن نظري / بوستان كتاب‎/ 1385/ 1200 نسخه
***
آنكه از تو گفت(مجموعه شعر)/ فريدون معمار‎/ انتشارات يلداي قلم‎/ 1385/ 2000 نسخه]]>
</TEXT>
</DOC>
<DOC>
<DOCID>HAM2-860220-118</DOCID>
<DOCNO>HAM2-860220-118</DOCNO>
<ORIGINALFILE>/1386/860220/world/_ketabw.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[فرهنگ ايثار و شهادت در نمايشگاه كتاب]]>
</TITLE>
<TEXT>
<![CDATA[زهرا آران
روزهاي كوتاه نمايشگاه غنيمتي است براي عرضه تلاش هاي بي انتهاي اهل فرهنگ؛ چه آن را روزهاي خوش حساب كنيم چه ناخوش!
نشر شاهد نيز از اين قاعده مستثني نيست. اين نشر كه به بنياد شهيد و امور ايثارگران وابسته است؛ امسال در حوزه كتاب كودك و نوجوان، ادبيات داستاني، كتاب هاي پژوهشي و كتاب هاي الكترونيكي فعاليت كرده است. نشر شاهد با 200عنوان كتاب در نمايشگاه بيستم حاضر شده است كه 160 عنوان از اين كتاب ها در سال85 چاپ شده اند و 50عنوان از اين كتاب ها رمان، خاطره، داستان كوتاه و شعر هستند كه 13 كتاب از اين 50كتاب، چاپ سال 85 هستند.
نشر شاهد به گفته محمدعلي فقيه، مدير كل انتشارات و اطلاع رساني بنياد شهيد و امور ايثارگران قصد دارد به سمت و سوي جديدي در حوزه چاپ و نشر كتاب برود. توليد انيميشن، كتاب هاي الكترونيكي و ترجمه كتاب ها به زبان هاي مختلف، اين رويكرد جديد را تاييد مي كند. نشر شاهد در نمايشگاه بيستم يك مجموعه قصه در قالب انيميشن براي گروه سني الف تا جيم توليد كرده كه مهري ماهوتي شعرها و قصه هايش را نوشته است. محمدعلي فقيه در اين خصوص مي گويد: حوزه ايثار و شهادت، حوزه اي غمگين و پرآه و ناله در ذهن بسياري از مخاطبان جا افتاده است در حالي كه يك جنبه مهم اين حوزه، سرشار از طراوت و تازگي و زندگي است. ما سعي كرده ايم با توليد و چاپ كتاب هاي خلاقانه و تصويرسازي هاي شاد و جذاب، اين جنبه از ايثار و فداركاري ها را نيز نشان دهيم.]]>
</TEXT>
</DOC>
<DOC>
<DOCID>HAM2-860220-119</DOCID>
<DOCNO>HAM2-860220-119</DOCNO>
<ORIGINALFILE>/1386/860220/world/_ketabw.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[پيشنهاد كتاب]]>
</TITLE>
<TEXT>
<IMAGE>/1386/860220/world/013164.jpg</IMAGE>
<![CDATA[
با مولانا و سعدي
پري صابري كارگردان تئاتر به دليل قرار گرفتن در سال بزرگداشت مولانا اين روزها آثار دكتر عبدالحسين زرين كوب درباره مولانا را بازخواني مي كند. او مي گويد: در حال مرور كتاب هاي پله پله تا ملاقات خدا  و بحر در كوزه   استاد زرين كوب هستم. اين كتاب ها در كار بر روي آثار مولانا براي من راهنماهاي منحصر به فردي بوده اند و مرا به عالم مولانا وارد كردند. وي كه اخيراً كاري درباره سعدي و داستان زندگي او نوشته است،  درباره ديگر كتابي كه اين روزها در دست خواندن دارد مي گويد: اين روزها يك كتاب تحقيقي درباره سعدي را مي خوانم كه نوشته هانري ماسه است و توسط دكتر غلامحسين يوسفي و محمد حسن مهدوي اردبيلي به فارسي ترجمه شده است. اين كتاب براي كساني كه مي خواهند به دنياي سعدي و آثار او وارد شوند، راهنماي بسيار خوبي است.
صابري درباره اهميت آشنايي عموم مردم با بزرگان ادبيات ايران مي گويد: فكر مي كنم آشنا كردن عوام با قطب هاي ادبيات ايران، يكي از وظايف ملي ماست. خصوصاً اگر بتوان از طريق تلويزيون كه قوي ترين ابزار ارتباطي است، زمينه هاي اين آشنايي را فراهم آورد. از اين طريق مي توان به دل هاي مردم وارد شد و به آنها نشان داد كه ريشه هايشان كجاست و چه ثروت عظيمي را در دسترس دارند.
]]>
<IMAGE>/1386/860220/world/013167.jpg</IMAGE>
<![CDATA[
بادبادك باز و شطرنج با ماشين قيامت
اسدالله امرايي كه در روزهاي پيش از نمايشگاه كتاب، مجموعه پنج جلدي 20 نويسنده60، داستان او روي پيشخوان كتابفروشي ها ديده مي شد، خواندن كتاب بادبادك باز نوشته نويسنده افغاني خالد حسيني را به خوانندگان اين ستون توصيه مي كند. او مي گويد: اين كتاب روايتي از دوران حكومت طالبان و تصوير غير واقعي كه از دين در دنيا ايجاد كردند مي پردازد. خالد حسني در اين كتاب در روايتي بسيار زيبا، اين دوران را به تصوير كشيده كه فكر مي كنم جاي خواندن دارد. او ادامه مي دهد: كتاب شطرنج با ماشين قيامت نوشته حبيب احمدزاده كه برنده دوره اخير جايزه شهيد حبيب غني پور شده، كاري در زمينه ادبيات جنگ است نيز كار خوش ساختي است و خواندن آن را توصيه مي كنم. او درباره جديدترين كارش در نمايشگاه كتاب مي گويد: با كتاب زن وسطي كه اولين جلد از مجموعه 5 جلدي داستان هاي 5 قاره است در نمايشگاه حضور دارم كه مجموعه اي از داستان هاي كوتاه آمريكاي لاتين است و آثاري از يوسا، بورخس، كورتاسار و... را مي توان در آن خواند.]]>
</TEXT>
</DOC>
<DOC>
<DOCID>HAM2-860220-120</DOCID>
<DOCNO>HAM2-860220-120</DOCNO>
<ORIGINALFILE>/1386/860220/world/_ketabw.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی.کتاب</CAT>
<CAT xml:lang="en">Science and Culture.Science.Book</CAT>
<TITLE>
<![CDATA[گفت و گو
من عشق و اميد نقاشي مي كنم]]>
</TITLE>
<TEXT>
<IMAGE>/1386/860220/world/013152.jpg</IMAGE>
<![CDATA[
دختر زيبا با كشيدگي شرقي ابروها و طراوت حضورش با لباسي سرخ كه مثل دشتي سرشار از گل بوته هاي سپيد و صورتي و زرد است چرخ زنان، همه مساحت شمسه را كه شعاع هاي فيروزه اي اش چشمانت را جلا مي دهد، در برگرفته.اين تصوير جلد كتاب گزيده آثار مينياتور خانم سوسن قائم مقام است؛ تصويري كه در صفحه 22 كتاب نيز با عنوان خورشيد آمده. سوسن قائم مقام فارغ التحصيل دانشكده هنرهاي زيباي دانشگاه تهران از سال 51 همزمان با ورود به دانشگاه، كار حرفه اي را در مطبوعات و شركت هاي تبليغاتي آغاز كرده است.علاقه و تلاش او در هنر به ويژه هنر نگارگري موجب شده تا او طي سالها تابلوهاي بسياري با روش ها و خلاقيت هاي خود ارائه كند به طوري كه نگاه ويژه او به مينياتور مانند امضايي تشخص آثار او را غنا مي بخشد. الهام از داستان هاي عاشقانه ايراني، بيگانه نبودن چهر ه ها و نفس كشيدنشان در فضاي امروز و حضور شادي در اين نقاشي ها از ويژگي هاي كارهاي اوست. او خلق بسياري از آثارش را به نوعي برگشتن به خاطراتش مي داند و اينكه تأكيد دارد كه او تنها عشق و اميد را رنگ مي زند. كتاب حاضر كه حدود 90 مينياتور را در خود جاي داده حاصل 30ساله اين بانوي هنرمند است و با قيمت 0005 تومان در اختيار علاقه مندان قرار گرفته به خاطر چاپ اين كتاب گفت وگوي ما با ايشان از نظرتان مي گذرد.
***
موضوعات مورد توجه در اين كتاب در فضاي نگارگري امروز به نوعي يك تازگي و حتي مي شود گفت تفرد را در خود دارند حتي در شيوه اجرايشان نيز مي توان اين را ديد. ابتدا درباره انتخاب موضوعات نقاشي ها و اجراي آنها برايمان بگوييد.
اين تفاوت كه به آن اشاره كرديد وجود دارد، اما قبلاً هم اين كارها توسط بعضي انجام شده. اينكه مي بينيد چهره ها گاه بسيار امروزي هستند و براي شما بيگانه نيستند به اين خاطر است كه من در قلم زدن چهره ها سعي كرده ام از كساني كه ديده ام و خوش صورت بوده اند، الهام بگيرم. من عكاس مطبوعات نيز بوده ام و اين پيشينه كمك زيادي در رسيدن به اين چهره ها به من كرد.آن چيزي كه در درجه اول براي من مهم بوده است، سوژه هاي نو و ملموس بود. درباره اجراي كارها هم بايد بگويم، من سعي كردم با استفاده از تكنيك هاي چاپ دستي و گرافيك با سرعت و دقت بيشتر نتيجه بهتري بگيرم. در بعضي از كارها حتي به شيوه قديمي مينياتوريست ها براي تكرار فرم، مهر و كليشه نيز ساختم. مهري كه قديم به آن انگ مي گفتند. در بعضي از كارهاي ديگر نيز از شابلون استفاده كرده ام.
در اين نگاره ها فضايي شاد و پرهيجان مخاطب را انگار به سماع وا مي دارد و اين حتي آنجا كه از طبيعت هم نقش زده ايد، قابل مشاهده است. از هيجان و شادي نگاره ها برايمان بگوييد.
من هميشه به دنبال سوژه هاي شادي بودم كه غمي كه به وفور در زندگي است را تسكين دهد. در مينياتور معمولاً يك غم است كه مي ديدم برخي نمي پسندند. اين شادي و هيجاني كه از آن ياد مي كنيد در تماشاي تابلوها بر من از بازخورد آن از مخاطبانم بود كه اثر مي گذاشت. فكر مي كنم تا حدودي توانسته ام شعر و شور و نشاط جواني، عشق و موسيقي و تحرك و زندگي را در آثارم بگنجانم.
]]>
<IMAGE>/1386/860220/world/013191.jpg</IMAGE>
<![CDATA[
درباره الهام گرفتن تان از فضاي اساطيري ايران نيز توضيح بدهيد.
من در يك خانواده فرهنگي رشد و نمو پيدا كرده ام. اساطير و داستان هاي ايراني نقش عمده اي در زندگي من داشته اند. من حتي در تدريس نيز اين توجه به فرهنگ ايراني را به شاگردانم توصيه مي كنم. من در خلق آثارم هميشه به نوعي به خاطراتم برگشته ام مثلاً همان نگاره شانه را با الهام از خاطره دور ترانه اي در نوجواني ام قلم زدم. ترانه برگيسويت اي مه، كمترزن شانه...
ناشر اين كتاب خود شما هستيد كه خب، به نظر مي رسد به خاطر جنس كار هم هزينه بر بوده و هم زحمت بسياري داشته. به عنوان سوال آخر، از چگونگي شكل گرفتن كتاب بگوييد.
كتاب براي من هزينه زيادي داشت كه با كمك برادرانم، برخي از دوستان و وام توانستم آن را چاپ كنم. حدود يك سال و نيم هم درگير مجوز كتاب بودم كه وقتي مجوز گرفت، انگاريكي از بزرگترين آرزوهاي زندگي ام تحقق يافته زيرا دلم مي خواست سبك كاري ام در كنار بقيه آثار نگارگرها حفظ شود و تجربه اي ثبت شده باشد.]]>
</TEXT>
</DOC>
<DOC>
<DOCID>HAM2-860220-121</DOCID>
<DOCNO>HAM2-860220-121</DOCNO>
<ORIGINALFILE>/1386/860220/world/_musicw.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
<![CDATA[گفت وگو با مسعود شعاري، نوازنده سخت كوش سه تار
موسيقي تلفيقي؛غربت رنگ آميزي سازها]]>
</TITLE>
<TEXT>
<IMAGE>/1386/860220/world/013125.jpg</IMAGE>
<![CDATA[
كسي كه در حوزه موسيقي تلفيقي كار مي كند، بايد ريشه هاي موسيقي خود و ديگري را بشناسد. در غير اين صورت از اصالت و ريشه هاي خود دور خواهد شد
مسعود شعاري موسيقي را از 13 سالگي با سنتور و بعد با سه تار شروع كرد. بخش هايي از رديف تار را با محمدرضا لطفي آموخت و از سال 1367 نزد حسين عليزاده، علي اصغر بهاري، مهدي كماليان و... نواختن سه تار را ادامه داد و با موسيقي دستگاهي ايران آشنا شد. گواه اين آشنايي، آلبوم هاي شباهنگ، سه تار نوازي سنتي و كاروان صبا است كه به شيوه سه تار نوازي قدما نواخته شده اند.
وي در كنار شناخت از موسيقي دستگاهي ايران، در پي كسب تجربيات جديدي در حوزه موسيقي تلفيقي و شناساندن موسيقي ايران به ساير كشورهاست كه آلبوم هاي انتظار، سير و در سايه باد حاصل آن است. اما انتشار آلبوم در سايه باد و مباحثي كه چندي است درباره موسيقي تلفيقي مطرح مي شود، بهانه گفت وگوي ما با اين نوازنده سه تار است.
نگار پدرام
* پس از استقبال از آلبوم سير، در سايه باد دومين اثري است كه به شكل تلفيقي كار كرده ايد. كدام يك از اين دو آلبوم را بيشتر مي پسنديد؟
- در هر كدام از اين دو آلبوم قطعاتي ضبط شده كه برايم جذاب است. در واقع توليد در هنر مانند زايش و تولد است و انگيزه هايي منجر به خلق آنها مي شود. بنا براين نمي توان توليد آثار هنري را با هم مقايسه كرد. اما در مجموع قطعه اَشين كه در آلبوم در سايه باد است را خيلي دوست دارم. اَشين نام كويري در خراسان است كه سالها پيش فيلم مستندي براي اين كوير ساخته شد كه موسيقي آن كار من بود. در قطعه اَشين بخش هايي از آن استفاده شده است.
* چه شد كه به موسيقي تلفيقي علاقه مند شديد؟
- ده سال پيش به مقدونيه سفر كردم و در يكي از دانشگاه هاي آنجا با يكي از استادان دانشگاه آشنا شدم كه ني مي زد. ما با هم شروع به نواختن كرديم و متوجه شديم كه چقدر ريشه هاي مشتركي بين موسيقي ما مي تواند وجود داشته باشد. از طرفي احساس كردم كه هيچ كدام از كساني كه آنجا بودند، توانايي هاي موسيقي ما را نمي شناسند، حتي تصور درستي از آن ندارند. متأسفانه در بسياري از كشورها از فرهنگ و هنر ما به غلط برداشت شده يا اين فرهنگ غني ناشناخته مانده. در حالي كه موسيقي ايران، موسيقي دستگاهي است و فلسفه و تفكر خاصي دارد. از سوي ديگر شناخت تنها با اجراي موسيقي محقق نمي شود. در واقع با گفت وگو و تعامل دو طرفه مي توانيم موسيقي ايران را به ديگران بشناسانيم و با موسيقي آنها نيز آشنا شويم. اين بدان معنا نيست كه موسيقي ديگري ما را شيفته كرده باشد. موضوع، شناساندن موسيقي خودمان است. چون سالهاست كه به علت عدم شناخت درست و دقيق، موسيقي ما از عرصه هاي فرهنگي دنيا دور مانده و تأثير خود را از دست داده است.
به نظر من در معرفي موسيقي ايران مهم اين است كه اجازه دهيم يك ارتباط درست، همراه با شناخت از موسيقي شكل بگيرد. به عنوان مثال وقتي يك نوازنده از كشوري ديگر مي خواهد با نوازنده اي ايراني ساز بزند، دو راه پيش روي آن نوازنده است. يكي اين كه بگويد تنها در چارچوب هاي موسيقي سنتي ايران مي تواند بنوازد. كه در اين صورت دايره همنوازي كوچك و محدود شده و تعامل فرهنگي شكل نمي گيرد. راه دوم اين است كه سعي كند همراه با آن نوازنده كه از فرهنگي ديگر آمده تجربيات جديدي به دست آورد. در چنين شرايطي مي توان در كنار نواختن، ويژگي و امكانات موسيقي ايران را به ديگري نشان داد و موسيقي ايران را از انزوا در آورد.
* به نظر شما چرا نسبت به موسيقي تلفيقي در ايران اين قدر موضع گرفته شده و گاه به عنوان خطري براي موسيقي ملي ايران محسوب مي شود؟
- به نظر من موسيقي تلفيقي، پاپ و... خطري براي موسيقي ما نيستند. بلكه استفاده صحيح و جديدي در توليد موسيقي مطرح است. اما چون عمر موسيقي تلفيقي در ايران كم است؛ هنوز گوشها به اين نوع موسيقي عادت نكرده و اين رنگ آميزي سازها براي ذهن و گوش برخي از شنوندگان غريب است و يكي از دلايل عدم پذيرش آن همين نكته است. از طرفي در شرايطي زندگي مي كنيم كه بايد با كمك موسيقي به گفت وگوي فرهنگ ها بپردازيم. گفت وگويي كه به زودي بخشي از زندگي مردم خواهد شد و در اين ميان تعصب بي جا، چيزي جز انزواي فرهنگي را به همراه نخواهد داشت. چون امروز ديگر موسيقي تلفيقي در همه جاي دنيا رواج پيدا كرده و خود باعث به وجود آمدن مكاتب جديدي در موسيقي شده. مي توان موسيقي هند را مثال زد كه هنرمنداني مثل راوي شانكار، شيوكومار شارما و... توانستند در كنار كار فرهنگي خود، با نوازندگان بزرگ دنيا به خلق آثار جديدي دست بزنند و از اين راه موسيقي خود و تفكر آن را در سطح جهان مطرح كنند.
حضور موسيقي ما در دنيا تنها محدود به اجراي نسل به نسل سنتها نيست. بلكه در تقابل قرار گرفتن اين فرهنگ با فرهنگ هاي ديگر دنيا مهم است.
* با اين تعاريف موسيقي تلفيقي را چگونه تعريف مي كنيد؟
- من چندان به مرز بندي در موسيقي اعتقاد ندارم و فكر مي كنم وقتي نوازندگان سازهاي مختلف كنار يكديگر قرار مي گيرند، با سازهايشان به گفت وگو مي پردازند و نمي توان بين آنها با ديگران مرز كشيد يا به اين موسيقي نام خاصي اطلاق كرد. از طرفي اين نوع موسيقي در همه جاي دنيا عادي شده و فرهنگ هاي مختلف در كنار هم يك اثر هنري خلق كرده اند. بنابر اين آلبوم هاي سير و در سايه باد تنها تجربه اي در عرصه موسيقي است و البته تجربه هم عرصه آزمون و خطاست و به طور قطع اين امر مهم بايد با تعمق انجام شود.
* دانستن رديف و شناخت از موسيقي ايراني تا چه اندازه در موسيقي تلفيقي به شما كمك كرده است؟
- كسي كه در حوزه موسيقي تلفيقي كار مي كند، بايد ريشه هاي موسيقي خود و ديگري را بشناسد. در غير اين صورت از اصالت و ريشه هاي خود دور خواهد شد. در واقع زيبايي كار تلفيقي اين است كه در كنار حفظ هويت خود بتوان زبان جديدي را به وجود آورد كه خارج از مرز جغرافيايي باشد. مهم اين است كه هويت و سنت هايمان را در عصر جديد پايدار نگه داريم و آن را با زباني جهاني به دنيا معرفي كنيم.
* در انتظار كه به نوعي شروع كار شما در موسيقي تلفيقي است، تنها سه تار و طبلا هم نوازي مي كنند. در سير سازهاي ديگري به اين تركيب اضافه شدند و در در سايه باد هم سازهايي ديگر. چطور به اين ساز بندي رسيديد؟
- نياز به صداهاي مختلف باعث شده كه از سازهاي ديگري استفاده شود. درست مانند يك نقاش كه در اثر خود از رنگهاي مختلف براي تابلوي زيباتر استفاده مي كند. در آلبوم در سايه باد آرش ميتويي گيتار الكتريك مي زند. اما او سه تار هم زده و به موسيقي اصيل ايران اشراف دارد. چون از بچگي نغمه ها و آوازهاي فولكلور را شنيده. در نتيجه حتي وقتي در كنار سه تار گيتار الكتريك مي زند، باز هم از فضاي موسيقي ايران دور نمي شود. همان طور كه پيش از اين گفتم، مهم آشنايي با موسيقي و اشراف به آن است كه در قالبهاي مختلف ارائه مي شود.
* آيا ممكن است مانند سير، كتاب در سايه باد را نيز منتشر كنيد؟
- بله حتماً در اولين فرصت اين كتاب را آماده چاپ مي كنم.
* در حال حاضر چه كاري در دست داريد؟
- در حال حاضر تصنيف هايي را از دوره قاجار بازسازي مي كنم. اين تصنيف ها با گروهي از سه تارهاي مختلف نواخته شده. مثلاً يكي سه تار باس است و ديگري محدوده زيرتري دارد. برخي از اين تصنيف ها را از استاد بهاري درس گرفته ام. ايشان مباحثي را مطرح مي كردند كه در جاي ديگري ذكر نشده. در اين آلبوم سعي دارم از آن مباحث نيز استفاده كنم.]]>
</TEXT>
</DOC>
<DOC>
<DOCID>HAM2-860220-122</DOCID>
<DOCNO>HAM2-860220-122</DOCNO>
<ORIGINALFILE>/1386/860220/world/_musicw.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
<![CDATA[درباره فيليپ گلاس آهنگساز معاصر
مردي كه واژه هايش سكوت و آواست]]>
</TITLE>
<TEXT>
<IMAGE>/1386/860220/world/013128.jpg</IMAGE>
<![CDATA[
فيليپ گلاس آهنگساز بزرگ معاصر كه او را بنيانگذار سبك مينيماليزم در موسيقي مي دانند تا به امروز برنده 8 جايزه بهترين آهنگسازي و 12 جايزه از فستيوال ها و جشنواره هاي مختلف سراسر دنيا شده است. ساخت موسيقي فيلم هاي نمايش ترومن و ساعت ها، از جمله فعاليت هاي اوست.
فيليپ گلاس در سال 1937 در ايالات متحده آمريكا متولد شد او نيز مانند اكثر موسيقيدان ها از دوران كودكي با موسيقي آشنا شد. فيليپ كوچك با شنيدن صفحات موسيقي كلاسيك پدرش، دنياي آهنگسازان بزرگي چون بتهوون، موتزارت را كشف كرد. در سن 6 سالگي ويلن به دست گرفت دو سال مشق ويلن كرد. در 8 سالگي پدرش براي او فلوتي خريد و فيليپ تمام تمركز خود را صرف نواختن و آموختن ساز فلوت كرد. اما نهايتاً فلوت را براي بيان احساسات خود مناسب ديد.
دوران كودكي و نوجواني فيليپ سپري شد و به پيشنهاد خانواده به شيكاگو سفر  كرد. كاري نيمه وقت پيدا كرد و در كنار كار، براي ادامه تحصيل وارد دانشگاه شيكاگو شد. او رشته هاي فلسفه و رياضيات را براي تحصيل انتخاب كرد و آنها را به پايان رساند و در تمام اين مدت از تجربه و يادگيري موسيقي نيز باز نماند. آشنايي فيليپ با موسيقي الكترونيك و گرايش به سمت آن بزرگ ترين رخداد در زندگي او بود. تيم پيچ در مطلبي كه در مورد گلاس نوشته به مطلب بسيار جالبي اشاره مي كند. وي از زبان فيليپ گلاس مي نويسد: در عرصه موسيقي كلاسيك شاهكارهاي زيادي خلق شده اما در بررسي ليست پرفروش هاي موسيقي ميزان فروش آلبوم هاي پاپ و راك به هيچ وجه قابل مقايسه با ميزان فروش پايين آثار كلاسيك نيست. مردمي بودن موسيقي وي از مهم ترين مشخصات موسيقي اوست. درك و شناخت و احاطه زياد وي به موسيقي مشرق زمين تأثير بسيار مهمي در موسيقي گلاس داشته، گلاس در اين باره مي گويد: موسيقي را در هند و هيماليا حس كردم. احاطه وي به موسيقي شرق و عدم درك كافي موزيسين هاي غربي از اين نوع موسيقي گلاس را واداشت تا آثار موسيقي راوي شانكار را به صورت قابل درك براي آهنگسازان فرانسوي بازنويسي كند.آلبوم گذرگاه ها اثر مشترك فيليپ گلاس و راوي شانكار، شاهد مثال خوبي در بيان ذهنيات و ايده آل هاي موسيقي فيليپ گلاس و تلاش وي در به كار گيري تكنيك هاي موسيقي شرقي در موسيقي غرب است.فيليپ گلاس در مورد آثار خود مي گويد: من احساساتم را به زبان موسيقي بيان مي كنم من فقط حس مي كنم. احساسات قوي و تأثيرگذار، به كارگيري حداقل امكانات و مصالح براي خلق اثر جملات تكرار شونده و وهم و خلصه از مشخصاتي است كه آثار فيليپ گلاس را از سايرين مجزا مي كند.به همين دليل است موسيقي فيلم يادداشت هاي يك رسوايي نيز مانند موسيقي فيلم ساعت ها خصوصيات مشترك غيرقابل انكاري وجود دارد و به راحتي مي توان شخصيت باربارا كاوت با بازي جودي دنچ در فيلم  يادداشت هاي يك رسوايي را، صرفاً با شنيدن موسيقي فيلم درك كرد، فيليپ گلاس در اين رابطه مي گويد: آهنگ فيلم را با توجه به شخصيت جودي دنچ كه رفته رفته آشفته تر مي شود، نوشته ام.با بررسي تطبيقي شخصيت باربارا كاوت(با بازي جودي دنچ)و شخصيت ويرجينيا ولف(با بازي نيكول كيدمن)در فيلم ساعت ها درمي يابيم كه آشفتگي وجه مشترك اين 2 كاراكتر است و چه زيبا اين آشفتگي توسط گلاس روايت مي گردد.موسيقي ساعت ها بنابه گفته منتقدان بيش از اندازه ناگوار بود.
فيليپ گلاس كه چندان تمايلي به صحبت از خود ندارد در جايي گفته است: من مردي هستم كه سالها واژه هايم را يك مشت سكوت و آوا همراهي كرده است.]]>
</TEXT>
</DOC>
<DOC>
<DOCID>HAM2-860220-123</DOCID>
<DOCNO>HAM2-860220-123</DOCNO>
<ORIGINALFILE>/1386/860220/world/_musicw.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
<![CDATA[نگاه
كافيست فالش نباشد]]>
</TITLE>
<TEXT>
<![CDATA[چند سال پيش كه بحث تقسيم رشته موسيقي به سه گرايش نوازندگي ساز ايراني، نوازندگي ساز جهاني و آهنگسازي مطرح شد؛ عده اي از هنرمندان و نوازندگان سازهاي سنتي(ايراني)، فرياد اعتراض سردادند كه مگر موسيقي ايراني و سازهاي ايراني، جهاني نيستند؟
از سوي ديگر، موج هاي موسيقي تلفيقي و هم نوايي سازهاي ملي ايراني با سازهاي ملي ساير كشورها روز به روز گسترده مي شد و سنت گرايان كه نتوانستند مسئولان آموزش عالي را قانع كنند كه موسيقي ايراني، جهاني است، موسيقي تلفيقي را عامل ابتذال موسيقي ايران عنوان كردند. اما علاقه مندان موسيقي تلفيقي، با استناد به اين دو جمله كه موسيقي مرز نمي شناسد و موسيقي زبان مشترك همه ملتهاست؛ موسيقي را در تلفيق با موسيقي ساير كشورها ارائه دادند. تعدادي از آنها بر موسيقي ايران و رديف نوازي تسلط كامل داشتند اما سنت گرايان، سوابق گذشته هنرمندان موسيقي تلفيقي را زير سؤال برده و انكار كردند. در واقع آنها به جاي نقد موسيقي تلفيقي و آثار توليد شده در اين زمينه با تكيه بر نواقص و ايرادها، تنها به سركوب كردن اين سبك موسيقي پرداخته و از ويژگي هاي مثبت آن صرف نظر كردند. البته عده اي از طرفداران موسيقي تلفيقي نيز موسيقي سنتي را با اغراق، تكراري و ملال آور دانسته و به اين بهانه هر صوتي را به اسم تلفيق وارد اثر خود كردند. به هرحال، حاصل اين كشمكش تنها ضربه به اصل موسيقي را همراه داشت و موسيقي تلفيقي بهانه اي براي برهم زدن آرامش موقتي موسيقي ايران شد.
امروز بحث و جدل درباره موسيقي تلفيقي شروع شده اما متاسفانه هنوز به جايي نرسيده است. هدف تاييد يا تكذيب هيچ كدام از سبك ها و انواع موسيقي نيست، بلكه هدف يادآوري اين نكته است كه موسيقي ايران هنوز با مشكلاتي بزرگتر از رواج موسيقي تلفيقي روبه روست و موسيقي تلفيقي حداقل تجربه اي قابل تأمل در زمينه موسيقي محسوب مي شود.
شايد بد نباشد هنرمندان حوزه هاي مختلف موسيقي به جاي نقد غيرمستقيم يكديگر، دور هم جمع شوند و براي رفع مشكلات مهم تر موسيقي چاره اي پيدا كنند. از طرفي بد نيست به حس و حال موسيقي بيشتر از هم نوايي سازها در كنار هم توجه كرده و يادمان باشد كه هر قطعه موسيقي صرف نظر از چند نت، حاصل احساس نوازنده يا آهنگساز است كه اگر به خوبي به مخاطب منتقل شود هدف از ساخت آن توجيه شده و سبك و نوع موسيقي در اين انتقال حس چندان مهم نيست. فقط كافي است اصوات اين موسيقي، فالش نباشد.]]>
</TEXT>
</DOC>
<DOC>
<DOCID>HAM2-860220-124</DOCID>
<DOCNO>HAM2-860220-124</DOCNO>
<ORIGINALFILE>/1386/860220/world/_musicw.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">ادب و هنر.هنر.موسیقی</CAT>
<CAT xml:lang="en">Literature and Art.Art.Music</CAT>
<TITLE>
<![CDATA[سايه روشننكوداشت همايون خرم در خانه هنرمندان
انديشه، دقت و خلاقيت]]>
</TITLE>
<TEXT>
<IMAGE>/1386/860220/world/013131.jpg</IMAGE>
<![CDATA[
مراسم نكوداشت استاد همايون خرم آهنگساز و نوازنده صاحب نام ويلن با حضور جمع كثيري از هنرمندان و دوست داران موسيقي ايراني در خانه هنرمندان ايران برگزار شد.
در اين مراسم آثار اين هنرمند و تاثيرگذاري وي در موسيقي اصيل ايراني در قالب سخنراني و اجراي موسيقي مورد بحث و بررسي قرار گرفت.
دكتر محمد سرير رئيس هيئت مديره خانه موسيقي گفت: ميزان تاثيرگذاري آثار خرم نياز به تخصص والا و نگاه جامعه شناسانه دارد.
وي افزود: در 100سال اخير موسيقي دانان برجسته و معدودي در موسيقي كشورمان ظهور كردند كه در سرنوشت و دگرگوني اين هنر نقش فراواني داشتند كه استاد همايون خرم از آن جمله است.
رييس هيئت مديره خانه موسيقي گفت: موسيقي مغرب به لحاظ پوليفوني(چند صدايي)بودنش داراي ويژگي هايي است كه با موسيقي ما كاملا متفاوت است.
سرير افزود: موسيقي ما حالت هموفوني(تك صدايي)دارد و حاصل فنون و قواعدي كه بيش از 150سال به صورت سينه به سينه به ما انتقال شده، است. وي اضافه كرد: در اين نوع موسيقي ملودي و سازنده آن نقش سنگين تري را دارند چون دقيقا حاصل كارشان به مخاطب انتقال مي يابد و تمام احساسش در ملودي خلاصه مي شود. آثار استاد خرم با وجود اين ويژگي ها توانسته است شنوندگان را بيش از چهار دهه مفتون خود كند. وي ضمن انتقاد از خواننده محوري گفت: بسياري از آثار به نام خواننده اش شهرت يافته، ولي آثار استاد خرم به دليل غناي موسيقايي مرهون خواننده نيست.
رئيس هيئت مديره خانه موسيقي بي نيازي به كلام را از ديگر ويژگي هاي آثار اين هنرمند دانست و افزود: حس موسيقايي اين آثار بدون كلام نيز به مخاطب منتقل مي شود. وي گفت:هماهنگي و نظام اوورتور(پيش درآمد)با ملودي از ديگر خصايصي است كه در معماري موسيقايي همايون خرم به وضوح ديده مي شود. سرير همچنين نظام فكري، انتظام روحي، انديشه، خلاقيت و دقت فراوان را از ديگر ويژگي هاي اين هنرمند دانست. شعر خواني، قرائت پيام تورج نگهبان و فرهاد فخرالديني و اجراي آثار همايون خرم از ديگر برنامه هايي بود كه توسط هنرجويان در اين مراسم اجرا شد.
همايون خرم سال 1309در بوشهر به دنيا آمد، مادرش به دليل علاقه خاصي كه به دستگاه همايون داشت اين نام را براي وي انتخاب كرد. خرم در هفت سالگي با تهيه يك ني لبك موسيقي را آغاز كرد و در 11سالگي در مكتب استاد ابوالحسن صبا نواختن ويلن را فرا گرفت. در 14سالگي به صلاحديد ابراهيم منصوري به راديو رفت و اولين كار او با عنوان تكنوازي نوازنده چهارده ساله اجرا شد و مورد استقبال شنوندگان قرار گرفت. وي ضمن فراگيري نوازندگي و اصول فني موسيقي از تحصيل علم نيز غافل نشد و تحصيلات عاليه خود را در رشته مهندسي برق ادامه داد.
خرم ضمن فعاليت در راديو با برنامه گلها نيز همكاري تنگاتنگ داشت و آثار ارزنده اي از خود بر جاي گذاشت. استاد خرم سپس رهبري اركستر شماره شش و دو راديو را بر عهده گرفت. وي مدتي نيز عضو شوراي موسيقي راديو بود و پس از آن سرپرستي اركستر سازهاي ملي را عهده دار شد.
استاد همايون خرم در طول فعاليت هنري خود با هنرمندان بسياري از جمله زنده ياد حبيب الله بديعي، مرحوم پرويزياحقي، فرهنگ شريف، جليل شهناز، جهانگير ملك، اميرناصر افتتاح، منصور صارمي، رضا ورزنده، مجيد نجاهي، فضل الله توكل، حسين قوامي، محمود محمودي خوانساري، محمدرضا شجريان، عبدالوهاب شهيدي، حسين خواجه اميري، و غيره همكاري داشته است.
از آثار اين هنرمند مي توان به ميناي شكسته، تو اي پري كجايي، رسواي زمانه، غوغاي ستارگان، بگذر ازكوي ما، پيك سحري، طاقتم ده، راز دل، خسته دلان و غيره اشاره كرد.]]>
</TEXT>
</DOC>
<DOC>
<DOCID>HAM2-860220-125</DOCID>
<DOCNO>HAM2-860220-125</DOCNO>
<ORIGINALFILE>/1386/860220/world/_mycity.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[توريسم شهري،در گرداب آزمون و خطا
جاذبه هاي شهر بي جهانگرد]]>
</TITLE>
<TEXT>
<IMAGE>/1386/860220/world/013203.jpg</IMAGE>
<![CDATA[
 توريسم شهري، سالهاست كه در شهرهاي بزرگ به مقوله اي درآمدزا تبديل شده و امروزه نيز در ميان شهروندان تمام شهر هاي بزرگ جايگاهي به خود اختصاص داده است. اما آنچه در اين شهر بزرگ مي گذرد هيچ تلاطمي را از اين رويكرد نشان نمي دهد.
در واقع تهران هنوز نتوانسته آن گونه كه لازم است پا در اين وادي بگذارد و مقصدي باشد براي گردشگران. براي آن عده كه سالها به عنوان شهروند تنها از ماهيت كالبدي آن بهره مي برند و  به آن به ديده خوابگاهي بزرگ يا محلي براي كار مي نگرند.
ما سالهاست كه در كوچه هاي تنگ و باريك اين شهر پر دود و آهن راه مي رويم و هنوز نتوانسته ايم از امكانات آن بهره ببريم. تهران براي تمام شهروندانش به مكاني براي كار و خواب تبديل شده است. به جايي كه در آن امكان استفاده از مظاهر فرهنگي و تفريحي وجود ندارد. ما عادت كرده ايم اگر بخواهيم گردش كنيم يا براي تفريح به جايي برويم حتماً از اين شهر دود گرفته بيرون برويم و در جايي در حوالي كوههاي سر به آسمان سائيده پناه ببريم و از تهران فرسنگ ها فاصله بگيريم. اين شهر را سالهاست فراموش كرده ايم. تهران براي مان ديگر آن تهران دوست داشتني نيست.
عباس ثابتي راد
تهران شهري است كه براي ساكنان آن كمتر داراي جذابيت و شگفتي است. ده ميليون شهروند تهراني روزانه در خيابان هاي اين شهر بزرگ راه مي روند، بدون آنكه نگاهي از روي تأمل بر آثار بجا مانده از روزگاران ديرينش بياندازند.
اين شهر بزرگ و دراندشت هيچ گاه مهملي براي گردش شهروندانش فراهم نياورده و نتوانسته است از درون خود براي ساكنانش زمينه اي براي سفر فراهم آورد.
حيرت آور است اگر بدانيم كه 82 درصد از سفرهاي شهروندان اين شهر در خيابان هايش بنا به اضطرار كاري بوده و تنها 18 درصد از سفرها با انگيزه هايي چون تفريح يا استفاده از اماكن فرهنگي است.
اين نكته كه اين شهر بزرگ با داشتن پتانسيل هاي فرهنگي قابل توجه هنوز نتوانسته براي ساكنانش مركزي مناسب براي سفر باشد، كمي نااميدكننده است. تهران از آثار تاريخي ارزشمندي برخوردار است. بيش از دويست سال از عمر اين شهر به عنوان پايتخت كشور ايران مي گذرد و ابنيه و آثار پديد آمده در دوران هاي مختلف هنوز چشم هيچ بيننده اي را به سوي خود نكشانده و نتوانسته است در ديدگانشان جايي باز كند.
طبيعت زيباي اين شهر كه از سويي راه به كوير دارد و از طرفي ديگر به كوه هاي البرز مي رسد هنوز براي شهروندان تهراني ناآشنا ست. اين سؤال هميشه وجود دارد كه چرا اين شهر ده ميليون نفري در جذب گردشگراني كه در درونش سالهاست زندگي مي كنند موفق نبوده است؟ آيا تهران به لحاظ اقليمي شهري فقير است؟ آيا اين شهر از آثار و ابنيه تاريخي و فرهنگي و هنري بي بهره است؟ يا آنكه انبوه دود و آهن تلنبار شده در اين شهر راه بر هر چشم جستجوگري بسته است؟
هوشنگ غفارپور مديرعامل موسسه تحقيقاتي گابين آسيا از راه اندازي توريسم شهري به عنوان يك فرصت در تهران نام مي برد و مي گويد: مسلماً با راه اندازي توريسم شهري ما مي توانيم بسياري از مسائل موجود در شهر را حل كنيم. او اولين و بديهي ترين دستاورد رونق توريسم شهري در تهران را اشتغال مي داند. او مي گويد: ديگر وقت آن گذشته است كه ما يك اتوبوس فراهم كنيم و با امكانات كم شهروندان را به ديدن آثاري ببريم كه هر روزه شايد از برابر چشمان شان رژه مي رود. بايد در اين حوزه كار جدي و اساسي و پايه اي انجام دهيم.
اين كارشناس صنعت توريسم از اجراي طرحي سخن مي گويد كه با مشاركت شهرداري در آينده به بار مي نشيند. غفارپور مي گويد: ما مذاكرات اوليه با شهرداري در مورد راه اندازي توريسم شهري را با توجه به امكانات و معيارها و حفظ استانداردها انجام داده ايم و معتقديم اين طرح براساس تحقيقات و برنامه ريزي هاي انجام شده مي تواند فضايي تازه در شهر تهران به وجود آورد.
مدير عامل مؤسسه گابين آسيا از راه اندازي توريسم شهري به عنوان يك فعاليت فرهنگي و اجتماعي مهم در شهر تهران نام مي برد و با اشاره به تجارب كشورهاي ديگر از موفقيت آن سخن مي گويد: ما با توجه به اين طرح مي توانيم فضايي براي اوقات فراغت شهروندان فراهم كنيم و علاوه بر ايجاد بسترهاي لازم خود را آماده كنيم تا با بهره برداري از اين تجارب ميزبان بهتري براي گردشگران خارجي شويم.
هوشنگ غفارپور همچنين لزوم نگرش جدي به اين مقوله از سوي مديران شهري را يك اولويت مي داند و معتقد است: توريسم شهري راهي مناسب است براي رسيدن به آنچه سالهاست در پي آنيم. وي ايجاد فرهنگ گردشگري در ميان شهروندان تهران و همچنين تغذيه فرهنگي آنان را يكي از مهمترين اهداف اين طرح نام مي برد و اضافه مي كند: آنچه توريسم شهري مي تواند به وجود آورد راهي مناسب براي بهره مندي همه شهروندان تهراني از امكانات فراموش شده اين شهر است.
توجه به داشته ها
مهري نورايي مدير يك دفتر گردشگري نيز ضمن تاكيد بر قابليت هاي گردشگري و توريستي شهر تهران از راه اندازي توريسم شهري در اين شهر به عنوان يك فرصت ياد مي كند و مي افزايد: بسياري از افراد جامعه به ويژه دانش  آموزان و دانشجويان از اين طرح استقبال خواهند كرد. اين سخن تنها يك حدس و گمان نيست. ما بارها ديده ايم كه اقشار در حال تحصيل علاقه عجيبي به آشنايي با مناطقي كه در آن زندگي مي كنند و همچنين مناطق تاريخي دارند. مي توان با تكيه بر مديريت درست و برنامه ريزي مناسب و تحت يك تجربه و تحقيقات گسترده اين طرح را به اجرا درآورد و به آن قوام و دوام بخشيد.
وي از راهكارهاي مناسبي كه مي توان با تكيه بر آن طرح مذكور را ساماندهي كرد مي گويد: مي توان با تقسيط و فراهم آوردن امكانات خوب افراد ديگري را نيز به مجموعه علاقه مندان اين سفرها افزود.
نورايي از حركت شهرداري كه تنها مسند مديريت شهري است، در اين حوزه به عنوان يك آغاز نام مي برد و مي افزايد: شهرداري تهران مي تواند با همكاري بخش خصوصي و همچنين حمايت سازمان ميراث فرهنگي، صنايع دستي و گردشگري تجربه اي نو در اين عرصه را در شهر تهران شكل دهد.
وي با اشاره به تجارب كشورهاي ديگر در اين حوزه مي گويد: اصولاً كشورهاي ديگر كوچكترين حركت شان را بزرگ كرده و به آن توجه مي كنند اين در حالي است كه ما با داشتن پتانسيل هاي بسيار خوب هنوز نتوانسته ايم از آن بهره ببريم. او در پايان مي افزايد: شايد نوبت آن رسيده تا ما نيز با اقدامي عملي راه را براي رسيدن به هدفي مشخص آغاز كنيم و به داشته هايمان بيشتر توجه كنيم.
تحولي تازه در شهر
دكتر سيدموسي پور موسوي مشاور شهردار در امور توسعه و مطالعات شهري، با اشاره به اهميت توريسم شهري در فرايند جديد مديريت شهرهاي بزرگ نيز مي گويد: مقوله توريسم سابقه ديرينه اي در كشورهاي غربي دارد و البته گزينه توريسم شهري با قرائت شرقي در ايران باستان هم رونق داشته و هم جزيي از فرهنگ و تمدن و تاريخ ايرانيان بوده است. به طور مثال در شهر ايراني- اسلامي اجزاء يك شهر شامل برج و بارو، فضاي سبز شهر، شارستان، بازار، مدرسه و مسجد و ارگ مجموعه اي به هم پيوسته را تشكيل مي داد، كه وجه بارز آن استفاده افراد پياده از اجزاي آن بود.
وي در ادامه سخنانش با توجه به رويكرد تاريخي به اين پديده مي گويد: تعبيه زون پياده در فضاي شهري يعني اهتمام به مقوله فرهنگي و اجتماعي، توريسم شهري و مشاركت شهروندان در رونق فضاي اقتصادي شهر است.
دكتر پورموسوي در تحليلي از وضعيت شهرهاي دوره مياني در ايران به عنوان يك نمونه تاريخي مي گويد: در اين دوره رونق شايسته اي در مديريت بر توريسم شهري به وجود مي   آيد. به گونه اي كه در پايان اين دوره سفرنامه هاي زيادي تدوين شده كه حاكي از رونق بي بديل توريسم شهري در شهر ايراني است.
مشاور شهردار در امور توسعه و مطالعات شهري در ادامه مي افزايد: امروزه شهرهاي بزرگ از جمله كلانشهر تهران فرصتي بي بديل براي توسعه توريسم شهري در اختيار دارد.
تجربه جهاني مطالعه من، با روش تطبيقي نشان دهنده برتري فوق العاده تهران نسبت به شهرهايي مانند پاريس، وين، برلين و مسكو است. درحالي كه سهم تهران از بازتوليد اقتصادي ناشي از توريسم شهري نسبت به شهرهاي پيش گفته تقريباً نزديك به صفر است.
او مي گويد: فضاي شهري تهران با توپوگرافي بي نظير از جنوب به شمال با تغييرات قابل لمس مي تواند به توسعه توريسم شهري كمك كند. يعني آنكه هواي شميران، هواي مركز و جنوب تهران متفاوت و جالب و جذاب است.
قنات هاي تهران، بناهاي تاريخي، پاي كوه ها، كه به وسيله هفت دره از غرب به شرق، مناظري بي نظير را به چشم مي  آورد و نيز بناهاي يادماني كه در طول يكصد سال گذشته در تهران به وجود آمده مي تواند جاذبه هاي شايسته اي براي توريسم شهري باشد.
پورموسوي اذعان مي كند كه شهر تهران از نبود مديريت كارآمد در حوزه توريسم شهري رنج مي برد. اما اشاره مي كند كه در نتيجه رويكرد شهروند محوري در طول دو سال گذشته كه در شهرداري تهران به وجود آمده است و اهتمام مسئولان شهرداري به نياز هاي مردم مي توان توريسم شهري را كه قطعاً در اقتصاد شهر تأثيري شگرف دارد فعال نمود.
توريسم شهري با حمايت شهرداري تهران مي تواند شهر را به لحاظ درآمدزايي و ايجاد بسترهاي فرهنگي توريسم تغيير دهد و روندي به وجود آورد كه با تكيه بر آن تهران از شهري براي كار به شهري براي زندگي كردن و تفريح تبديل شود.
مسلماً در طول سال گذشته اقدامات فرهنگي شهرداري در حوزه اجتماعي توانست نقش مهمي در ايجاد زمينه اي براي بهره مندي شهروندان از امكانات فرهنگي و هنري به وجود آورد. توريسم شهري نيز بر اين اساس مي تواند گامي مهم براي مديران شهري باشد. به ويژه اينكه به تعبير دكتر پورموسوي اراده براي برقراري اين صنعت و رونق آن در مديريت شهرداري تهران وجود دارد.]]>
</TEXT>
</DOC>
<DOC>
<DOCID>HAM2-860220-126</DOCID>
<DOCNO>HAM2-860220-126</DOCNO>
<ORIGINALFILE>/1386/860220/world/_mycity.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[سطري بر گزارش نيمي در مه، نيمي در غبار
قله روخون، قله ژيه؛ نه قلعه رودخان!]]>
</TITLE>
<TEXT>
<IMAGE>/1386/860220/world/013200.jpg</IMAGE>
<![CDATA[
عكس؛ حسين شمس
فرامرز مسرور ماسالي
شماره 4229 دوشنبه 3ارديبهشت 1386 روزنامه همشهري را كه ورق مي زدم- در صفحه فرهنگ آن- به عنوان نيمي در مه، نيمي در غبار با تصويري از قله ژيه يا قله روخون برخورد كردم. نويسنده محترم مثل همه كساني كه از سردرد و دلسوزي به افتخارات گذشته مي نگرد و بر بي توجهي و كم توجهي مسئولان در حفظ و حراست و پاسداشت آن سوگنامه مي نويسند- نوشته بود- خود مي داند ما نيز مي دانيم، در اين مقوله آنچه البته به جايي نرسد، فرياد است.
اما آنچه در اين مقاله گونه مورد مداقه است، در وصف فومن اينكه قوم باستاني گيلك و مهاجرين تالش قرن هاست كه در كنار هم زندگي مي كنند. به كار گرفتن واژه مهاجرين بدون ترديد از روي عمد نيست- شايد از روي عدم آگاهي به سابقه تاريخي و ماندگاري اين قوم- در اين سرزمين بوده. اين اتفاق شايد ناآگاهانه با تالشان به علت انسداد فرهنگ ها و عدم تبليغ براي تالش كه در طول تاريخ در برابر استبداد و ستم و مظالم حكام داخلي و يورش بيگانگان چون دژي پولادين و غيرقابل نفوذ ايستادگي كرده اند، حادث شده است.
براي آشنايي بيشتر قابل ذكر است كه برخي ناآشنايان به فرهنگ بومي و منطقه اي، جهت نقشه برداري و آمار و ثبت محل ها به مناطق تالش نشين و... مي آيند و بسياري از محل ها و مكان ها را به دلخواه تغيير مي دهند. در حالي كه اسم مكان ها قابل معني و دگرگوني نيست و اين نوع آفت و بلا جهت تخريب خرده فرهنگ ها، باورها و مسخ و تحريف آنهاست. يكي از اين آفت ها نامگذاري همين قله ژيه- قله روخون   است و اين واژگان كاملاً تالشي و باستاني اند زيرا:
ژيه(ژي ي در زبان تالشي= مقر، جايگاه، مكاني در كوهستان كه منطقه سراشيبي است)و روخون(roxon)= راه ييلاقي مالرو، راه كوهستاني و ييلاقي كنار رودخانه. در نتيجه رودخان كه واژه اي حادث شده و جديدي است- به معني رودخانه است- نه راه كنار رودخانه.
نمونه نام قله روخون را كه خوشبختانه هنوز تحريف نشده- و به فارسي يا زبان و گويش ديگري برگردانده موسله روخون moslaroxon، سلينگه واروخونselngavaroxon و گشته روخون و... داريم.
البته بلا و آفت تحريف را هم داريم مثل: لارچمه تالشي، كه شده لار چشمه: لار: محفظه چوبي براي ذخيره آب. چمه: چشمه. كه با تغيير، نصف تالشي و نصف فارسي اش كرده اند!!
سق بن sagban كه شده: سيخ بن!! - سق: تالشي به معني درخت آزاد. بن: به معني زير، پايين. سلينگه وا selngava شده سليم آباد. موسله خوني: شده ماسوله خاني. سره سي saresi شده سرخ سنگان. خنوام رژي شده خمپارچي!!! و...
تمام واژگان بالا و بسيار ديگر كه همين بلا و آفت بر سر آنها آمده، داراي معني و برمبناي وضعيت جغرافيايي و منطقه است- اما به همان علت ذكر شده- بدون مشورت با آگاهان فرهنگي محلي و بدون كارشناسي و از روي ناآگاهي و بي توجهي به فرهنگ و هويت منطقه تحريف و تغيير داده اند، در حالي كه اصل اين واژگان تالشي، داراي معني و مفهوم- باستاني- قابل توضيح و تفسير هستند.
و اما در مورد تالشان فومن بايد گفته شود كه بسياري از مناطقي كه در اطراف و اكناف فومن قرار دارد، همچنان نام باستاني تالشي خود را حفظ كرده اند و حدود بيش از 60درصد مردم فومن را تالشان تشكيل داده اند و ماندگاري آنها ريشه  دار و مهاجر(!!)گفتن آنها كاملاً ساختگي و از روي ناآگاهي است كه شرح آن در اين يادداشت نمي گنجد. حاضريم با دلايل و شواهد و قرائن و مستندات منطقي- تاريخي- قبل از ايجاد شائبه هايي كه ممكن است موجب مشوش شدن اذهان شود- و دلگيري هاي بجا و بيجا ايجاد كند- به گفت وگو بنشينيم چرا كه همه اهل گيلان- ايران هستيم و همان طوري كه نويسنده محترم مقاله مرقوم فرموده اند، ساليان درازي در كنار هم با صميميت در عروسي ها و سوگ ها يار و غمخوار يكديگر بوده اند و همواره با صميميتي سيال بدون توجه به تالش و گيلك و كرد و لر و بلوچ و... خود را ايراني دانسته و چو ايران نباشد تن(ما)مباد و از آنجايي كه اينگونه نوشته ها در حافظه تاريخي مطبوعات مي ماند، فلذا ناچاراً به پاسخگويي و اصلاح مطلب فوق دست يازيدم و گرنه در برابر هر كسي كه به طريق صلاح و اصلاح از سر درد و رأفت و مهرورزي قلم مي زند، باخضوع و احترامي به عظمت آسمان داريم و بر قلمش بوسه مهر مي زنيم، ايدون باد.]]>
</TEXT>
</DOC>
<DOC>
<DOCID>HAM2-860220-127</DOCID>
<DOCNO>HAM2-860220-127</DOCNO>
<ORIGINALFILE>/1386/860220/world/_mycity.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[نگاه
گردشگري شهري اسير ساعت ها]]>
</TITLE>
<TEXT>
<![CDATA[رويا كاكاوند
كجا؟چي؟ نمي دانم، نمي شناسم. تعجب مي كني. سال هاي سال است كه اهل همين جا است. شايد تمام عمرش را همين جا زيسته ولي هنوز هيچ چيز از محل زندگي اش نمي داند. تا به حال سعي كردي دور و برت را نگاهي بياندازي يا سري به همين نزديكي ها بزني؟ نه وقت نمي كنم تابه حال نشده.
گردشگري انواع مختلف دارد ولي شايد گردشگري شهري يكي از مهجورترين انواع آن باشد. بخشي كه با كمترين توجه ناديده گرفته شده است. نمي دانم مشكل از كجا است؟ از آدم هايي كه فقط به دوردست ها مي نگرند و آنقدر گرفتار زندگي روزمره و تصوير رويايي شان از گردشگري هستند كه فراموش كرده اند همين جايي كه زندگي  مي كنند نيز بخشي از همان وطن بزرگ و پرشكوه شان است. يا مديران و برنامه ريزاني كه بي توجه به ظرفيت هاي اجتماعي و شرايط جامعه خود با برنامه ريزي هاي غلط امكان استفاده از امكانات موجود را براي بسياري غير ممكن ساخته اند يا فراموش كرده اند تفريح و گردش هم بخش بسيار مهمي از زندگي است كه سلامت رواني جامعه را تضمين مي كند.
فكر مي كنيد چند تهراني تا به حال به ديدن موزه ملي رفته اند؟ آيا تمام شيرازي ها تخت جمشيد را ديده اند؟ چند درصد از قزويني ها به ديدن الموت رفته اند يا سري به حسينيه اميني ها زده اند....
گردشگري يكي از مفرح ترين روش هاي صرف كردن اوقات فراغت است. اما متاسفانه روشي است كه هنوز از آن در جامعه ما تعريف درستي نشده است. همه فكر مي كنند براي شناخت وطنشان حتما بايد شال و كلاه كنند و به جاده بزنند. بسياري حاضرند چندين روز مرخصي بگيرند و هزينه زيادي صرف كنند تا به ديدن فلان اثر تاريخي يا بهمان جاذبه طبيعي يا... در شهري دور بروند. همان كساني كه اگر از نزديك ترين جاذبه نزديك خانه اش بپرسي چيزي نمي داند و چه بسا با نگاهي گنگ و ناآشنا نظاره ات كند.
اگر بخواهيد به يك موزه يا يك مركز تفريحي سر بزنيد بايد در ساعات اداري روز اين كار را انجام دهيد چرا كه بعد از پايان ساعات اداري اين مراكز تعطيلند.
اگر هم بخواهيد بعد از كار به جايي براي تنوع و استراحت يا تفريح برويد باز هم جاي زيادي نيست و انتخاب ها بسيار محدود است تقريبا همه جا تعطيل شده اند. بنابراين دليلي ندارد كه در خصوص جاذبه هاي اطراف محل زندگي  اطلاعات بيشتري كسب كنند. بهتر است بيشتر به جاهاي دورتري كه سفر به آنها هيجان انگيزتر است توجه كني.
البته اين مشكل تنها به گردشگران ساكن هر شهر محدود نمي شود. تصور كنيد براي سفر يك شهر را انتخاب كرده ايد؛ شهري كه از نظر جاذبه هاي متنوع و متعدد بسيار هم غني است، اما فرصت شما محدود است. پس بايد با توجه به فرصت محدود و تعدد جاذبه ها از تمام زمان خود استفاده كنيد. حالا اگر مجبور باشيد نيمي از اين زمان را به بطالت بگذرانيد چه احساسي خواهيد داشت؟ اين اتفاقي است كه براي بسياري از گردشگران، چه داخلي و چه خارجي در ايران مي افتد. چرا؟ چون عموماً از يك ساعتي به بعد و با نزديك شدن شب بيشتر مراكز تفريحي و گردشگري شهرها تعطيل مي شوند. بنابراين گردشگر مجبور است باقي اوقات خود را كه با توجه به محدوديت هاي موجود بسيار هم ذي قيمت است در اقامتگاه خود بگذراند. در واقع گردشگري شبانه يا آنچه در دنيا به نام باينانت شهرت دارد در ايران از هيچ جايگاهي برخوردار نيست.
چون مديران مراكزي مانند موزه ها بعد از اين ساعت تامين امنيت اينگونه مراكز را كار بسيار دشواري مي دانند(حال اين موضوع را با توجه به اين بررسي كنيد كه در شهر بزرگي مثل تهران بيشتر موزه ها و آثار تاريخي در پر ترافيك ترين بخش شهر كه اتفاقا در محدوده طرح ترافيك هم هست واقع شده اند).
در خصوص مراكز ديگري مانند رستوران ها، بازيگاه ها، پارك ها، سينماها و... نيز نيروي انتظامي به دليل جلوگيري از ناامني احتمالي فعاليت را از يك ساعتي به بعد ممنوع كرده است. بنابراين اگر شما يك ايراني هستيد يا قصد گردش در ايران را داريد بايد اين كار را در ساعات محدودي انجام دهيد. باقي اوقاتي را هم كه شايد تا نيمي از وقت در اختيار شما را تشكيل مي دهد بايد در منزل يا اقامتگاه خود به گپ زدن با اطرافيان، ديدن سريال هاي نچسب تلويزيوني و... بگذرانيد. چون گردش در ايران تنها در ساعات اداري ممكن است.]]>
</TEXT>
</DOC>
<DOC>
<DOCID>HAM2-860220-128</DOCID>
<DOCNO>HAM2-860220-128</DOCNO>
<ORIGINALFILE>/1386/860220/world/_mycity.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[زاويه ديدهمزمان با رونمايي از نخستين اتوبوس گردشگري برگزار مي شود
27 ارديبهشت؛ تورهاي تهرانگردي]]>
</TITLE>
<TEXT>
<IMAGE>/1386/860220/world/013206.jpg</IMAGE>
<![CDATA[
ايسنا: همزمان با رونمايي از نخستين اتوبوس گردشگري در حضور مسئولان رسمي كشور تورهاي تهرانگردي از 27 ارديبهشت ماه راه اندازي مي شود.
مسعود غلامي - مجري طرح تهرانگردي - با اعلام اين خبر گفت: هدف از اجراي طرح تهرانگردي فرهنگ سازي در بخش گردشگري و تبيين جايگاه آن است. وي افزود: نشريه هاي تخصصي به منظور معرفي جاذبه هاي تهران، ايران و جهان همزمان با اجراي تورهاي تهرانگردي منتشر مي شود.
غلامي تصريح كرد: در طرح تهرانگردي به صورت نمادين فعاليت مي شود تا در حركتي فرهنگي، مردم آگاهي يابند.
مجري طرح تهرانگردي، اظهار كرد: ايده اين طرح از شش ماه پيش شكل گرفت و در بهمن ماه سال گذشته همزمان با دهه فجر، 20 هزار نفر از طريق اين تورها، تهرانگردي كرده و در شش روز از جاذبه هاي تهران بازديد كردند. وي افزود: شهرداري تهران قبول كرد كه 20 هزار نفر را به اين تورها معرفي كند كه بيشتر از مدارس استان تهران بودند. به گفته او، اين اقدام در جهت سالم سازي اوقات فراغت براي جوانان صورت گرفته است.
اين تور اپراتور با اشاره به اشتغالزايي از طريق اين طرح گفت: تاكنون حدود 50 نفر به اين كار جذب شده اند كه اين طرح علاوه بر اشتغالزايي، آشنايي با جاذبه هاي ناشناخته و كمتر شناخته شده  تهران را موجب مي شود.
وي گفت: برنامه بلندمدتي براي اجراي طرح تهرانگردي در نظر گرفته شده كه در مرحله اول يك روز و در هر پنج شنبه هر هفته برگزار مي شود تا آشنايي لازم در ميان مردم ايجاد شود.
غلامي ادامه داد: پس از اين مرحله، تورهاي تهرانگردي هر روز از شنبه تا جمعه به هفت مقصد گردشگري شناسايي شده برگزار مي شود.
وي بازديد از موزه 13 آبان، كاخ گلستان، ميدان مشق، ارگ، دروازه گلخانه، كاخ موزه هاي سعد آباد، خانه پروفسور حسابي، كاخ نياوران، دارآباد، موزه فرش، لانه جاسوسي آمريكا، خانقاه صفي علي شاه، برج طغرل، معبد آناهيتا، شهرك سينمايي و... را از جمله مقصدهاي مورد نظر در اين طرح ذكر كرد.
مجري طرح تهرانگردي، ادامه داد: اتوبوس هاي در نظر گرفته شده براي اين طرح طراحي متناسب با گردشگري دارند، در ميدان هاي اصلي شهر مستقر هستند و امكان تهيه بليت براي آنها كه در دو گروه قيمتي 6هزار و 500 و 12 هزار و 500 تومان است از طريق نمايندگي هاي اين شركت توريستي(گنجينه بنادر )وجود دارد.
وي افزود: در حال حاضر يك ايستگاه براي اتوبوس هاي گردشگري طرح تهرانگردي در پاركينگ بيهقي اختصاص يافته است كه پس از اين مرحله و با توجه به حجم متقاضيان جهت ايجاد ايستگاه اتوبوس هاي گردشگري در مناطق ديگر، تصميم گرفته مي شود.
غلامي درباره استانداردهاي به كار رفته در اتوبوس هاي گردشگري و تطبيق آن با كشورهاي ديگر كه داراي اين اتوبوس ها هستند، گفت: در شهرهايي مانند لندن و استانبول، مردم با پرداخت هزينه اي از اين اتوبوس ها، استفاده مي كنند، ولي هزينه موزه ها و يا مقاصد ديگر را خود پرداخت مي كنند، در حالي كه در اين طرح هزينه كامل يك پكيج پرداخت مي شود.
وي افزود: در مرحله اول طرح تهرانگردي را بايد اين گونه آغاز كرد، چون بسياري از مردم تمايل دارند، تور را كامل دريافت كنند.
مجري طرح تهرانگردي، ابراز كرد: اين طرح بر اساس فرهنگ بومي ايراني طراحي شده است. وي ادامه داد: با شهرداري تهران قراردادي منعقد شده و با بخش خصوصي شركت واحد اتوبوسراني واحد گشت مذاكراتي صورت گرفته كه اين اتوبوس هاي گردشگري بتوانند در محدوده طرح ترافيك و از خط ويژه حركت و در ايستگاه هاي موجود توقف كنند.
اين تور اپراتور درباره تهيه اين اتوبوس هاي گردشگري اظهار كرد: شركت واحد اتوبوس هايي داشت كه در توافقي قرار شد براي طراحي متناسب با برنامه هاي گردشگري، سقف اين اتوبوس ها برداشته و از لحاظ استاندارد به صورت اتوبوس هاي توريستي طراحي شود.
وي افزود: در قرارداد اوليه با شركت واحد، براي اجاره 10 دستگاه اتوبوس در سال جاري پيش بيني شده است كه يك اتوبوس در حال حاضر براي روز بهره برداري(27ارديبهشت ماه)با طراحي مخصوص آماده مي شود.
غلامي در ادامه گفت: در طرح اصلي استفاده از اتوبوس هاي دو طبقه قديمي مورد نظر بود كه اين موضوع پيگيري مي شود، ولي چون موتور اين اتوبوس ها مشكلاتي دارد، بنابراين كار با اتوبوس هاي موجود آغاز مي شود.
وي اظهار كرد: تمام مردم را نمي توان با اتوبوس هاي روباز حمل كرد و منطقي نيست كه بسياري از اتوبوس هاي واحد گشت با اين كار از رده خارج شوند، بنابر اين تعدادي از اتوبوس ها بدون طراحي خاص، تردد مي كنند.
مجري طرح تهرانگردي، افزود: شركت واحد اتوبوسراني نسبت به ديگر واحدها و سازمان ها همكاري بيشتري داشته اند و ديگر سازمان ها تاكنون فقط وعده داده اند كه اجرايي نشده است. وي تصريح كرد: اين طرح به حمايت سازمان هاي مختلف نياز دارد، بنابر اين با سازمان هاي ميراث فرهنگي و گردشگري كشور و تهران، نيروي انتظامي، شهرداري و ستاد مبارزه با مواد مخدر در حال تعامل هستيم، چرا كه ادامه اين طرح به حمايت آنها نيازمند است.
غلامي با بيان اين كه سرمايه گذاري بسياري در اين طرح از سوي بخش خصوصي شده است، اظهار كرد: بازار هدف در اين طرح، دستيابي به 100 هزار گردشگر در تهران ا ست و سعي مي شود سود اين طرح از مردم دريافت نشود چون هدف تقويت صنعت گردشگري است.
وي ابراز كرد: حاضر هستيم اين طرح را با هزينه كمتري اجرا كنيم، ولي اين مسئله به حمايت سازمان هاي دولتي منوط است.
اين تور اپراتور افزود:  سازمان هاي دولتي بودجه خاصي براي اجراي اين طرح ها دارند و اگر اين بودجه در طرح هاي گردشگري صرف شود، هزينه هاي تورها نيز كاهش مي يابد. وي درباره استفاده از راهنمايان حرفه اي و داراي كارت فعاليت گفت: در اين طرح از تور ليدرهاي حرفه اي استفاده شده و براي آنها دوره هاي آموزشي برگزار شده است.
مجري طرح تهرانگردي همچنين در مورد انتخاب راننده هاي اتوبوس هاي گردشگري طرح تهرانگردي اظهار كرد: براي اين طرح رانندگان علاقه مند جذب شده اند كه با لباس هايي خاص فعاليت مي كنند و اين اختيار وجود دارد كه راننده ها در صورت مشكل تغيير داده شوند، علاوه بر اين، دوره هاي آموزشي براي راننده هاي اين اتوبوس ها برگزار مي شود.
غلامي در پايان ناموفق بودن تورهاي تهرانگردي كه پيش از اين برگزار شده بود را به سطح كيفيت و كسب سود در كوتاه مدت مربوط دانست و گفت: در اين طرح به كيفيت توجه مي شود، بنابر اين در انتخاب راهنما، راننده هاي اتوبوس هاي گردشگري و مكان هاي مورد نظر، دقت شده است.]]>
</TEXT>
</DOC>
<DOC>
<DOCID>HAM2-860220-129</DOCID>
<DOCNO>HAM2-860220-129</DOCNO>
<ORIGINALFILE>/1386/860220/world/_sciew.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[رئيس انجمن فيزيوتراپي ايران، در آستانه هجدهمين كنگره فيزيوتراپي، از مشكلات مي گويد
قطعه گم شده پازل سلامت]]>
</TITLE>
<TEXT>
<IMAGE>/1386/860220/world/013215.jpg</IMAGE>
<![CDATA[
عكس:مسعود خامسي پور
فيزيوتراپي يكي از قديمي ترين علوم پزشكي به شمار مي آيد، اما از ورود دانش نوين آن به ايران حدود 04 سال مي گذرد.
به بهانه برگزاري هجدهمين كنگره فيزيوتراپي ايران كه 81 تا 20 ارديبهشت ماه، در مركز آفرينش هاي فرهنگي هنري كانون، با شعار استفاده نكردن از دارو و رعايت بهداشت فيزيكي برگزار مي شود به سراغ دكتر محسن هاشمي، رئيس انجمن فيزيوتراپي ايران رفتيم تا با جايگاه فيزيوتراپي در ايران و همچنين ميزان شناخت مردم و مخصوصاً متخصصان با اين رشته بيشتر آشنا شويم.
سميه شرافتي
در حقيقت سلامت در هر جامعه اي در نظام بهداشت و درمان مثل يك پازل است كه هركدام از قطعات اين پازل رشته هاي مختلف پزشكي هستند.
يكي از اين رشته ها هم فيزيوتراپي است كه در كشور ما متاسفانه اين پازل يا جاي خودش نيست و يا كاملاً خالي است. متاسفانه برنامه ريزي هاي وزارت بهداشت در مورد رشته فيزيوتراپي هميشه مقطعي است و راه مراجعه بيماران را براي درمان هاي غير دارويي مي بندد.علاوه بر اين امروز در دنيا درمان در تمام كشورهاي پيشرفته به جايي رسيده كه مواد شيميايي و دارو براي درمان ديگر بايد كنار گذاشته شود.
شعار طب مدرن طب بدون دارو است. شعار هجدهمين كنگره فيزيوتراپي هم كه در تاريخ 18 تا 20 همين ماه برگزار مي شود هم اين است: مصرف داروي كمتر، تجويز داروي كمتر، نگهداري داروي كمتر و در نهايت خوددرماني كمتر.
خيلي از درمان هاي شناخته شده در تمام دنيا هستند كه اصلاً دارو ندارند ولي امروز متاسفانه برنامه هاي تبليغاتي با شدت زيادي جلو مي روند و سياستگذاري اساسي را در هر كشوري متلاشي مي كنند. امروز تبليغ مي كنند كه داروي خاصي غضروف مي سازد ولي متاسفانه اين داروها در مطب ها به فروش مي رود.
در مورد تجهيزات و دستگاه هاي اين رشته هم نواقص زيادي وجود دارد؛ به گونه اي كه روي هيچ كدام از اين دستگاه ها امضا و تاييد انجمن فيزيوتراپي ايران پاراف نشده است.
امروز دستگاه هايي در بازار فروخته مي شود كه اصلاً تحريك فيزيكي مناسبي ندارند در حالي كه هيچ اظهار نظري از سوي انجمن فيزيوتراپي و توسط متخصصان روي اين دستگاه ها نشده و نمي شود.
گاهي مردم از هزينه هاي فيزيوتراپي گله مي كنند. نظر شما چيست؟
به نظرم رشته فيزيوتراپي در حقيقت يك درمان رايگان است و ارزانترين درمان در وزارت بهداشت محسوب مي شود. همچنين يكي از پر نياز ترين رشته ها، اين رشته است. ولي متأسفانه وزارت بهداشت راه درمانهاي پرهزينه را چهار بانده مي كند و راه درمانهاي كم هزينه را دوطرفه و باريك مي كند، در حالي كه اين رشته مي تواند مصرف دارو را كم كند. مثلاً يك بيمار توانبخشي قلبي يا مبتلا به آرتروز زانو در اين رشته هيچ احتياجي به دارو درماني ندارند. اگر ما فكر كنيم كه مصرف سرانه دارو را در جامعه با فيزيوتراپي مي توانيم كم كنيم، به اهميت جايگاه آن پي مي بريم. ولي برنامه ريزي هاي وزارت بهداشت در اين مورد به گونه اي است كه هميشه راه مراجعه بيماران را براي درمان هاي غير دارويي مي بندد.
پس به نظر شما شناخت مردم از اين رشته در مقايسه با كشورهاي ديگر خوب نيست؟
نه، خوشبختانه شناخت مردم بيش از آن چيزي كه ما روي آن كار كرديم است. منتها جايگاه فيزيوتراپي به آن سرعت بر خلاف چيزي كه در دنيا مشاهده مي كنيم نبوده. در حقيقت اين رشته به اندازه نياز جامعه جايگاه ندارد.
و به نظر شما مشكل كجاست؟
ببينيد، ما به عنوان متخصصان در اين رشته فقط مي توانيم از نظر علمي كاري كنيم كه فيزيوتراپي بهتر شناخته شود، ولي نمي توانيم كاري كنيم كه سياستگذاري وزارت بهداشت در مورد جايگاه اين رشته در كشور تغيير كند. در حقيقت سلامت جامعه ما در نظام بهداشت و درمان مثل يك پازل است كه هر كدام از قطعات اين پازل رشته هاي مختلف پزشكي هستند. يكي از آنها هم فيزيوتراپي است كه در كشور ما متأسفانه اين پازل يا جاي خودش نيست و يا كاملاً خاليست. من معتقدم ما هنوز جايگاهي در نظام وزارت بهداشت و درمان نداريم، در حالي كه در كشورهاي ديگر براي اين رشته سياستگذاري ويژه اي مي شود.
پزشكان در مورد اين رشته چقدر آگاهي دارند؟
در اوايل ورود فيزيوتراپي حتي بيشتر پزشكان هم در مورد فيزيوتراپي آگاهي نداشتند. چون رشته نويي بود. البته ارتوپدها و جراح هاي مغز و اعصاب مي دانستند، بعد از هر عمل بيمارشان نيازمند فيزيوتراپي است. كم كم بقيه پزشكان در رشته هاي مختلف وقتي مي ديدند بيمارانشان با مراجعه به ما به نتايج خوب مي رسند به اهميت اين رشته پي بردند.
آماري داريد كه در چند درصد موارد پزشكان درمان فيزيوتراپي را براي بيماران تجويز مي كنند؟
متأسفانه در جامعه كنوني ما راه هاي مراجعه به تخصص هاي مختلف و مصرف بي رويه دارو بسيار راحت و در دسترس همگان است ولي در مقابل آنچه كمتر مورد توجه قرار مي گيرد، درمان هاي ارزان قيمت و راهكارهاي عملي نظير فيزيوتراپي در جهت پيشگيري از ابتلا به انواع بيماريهاست. الان در اكثر برنامه هاي رسانه اي آنچه بيشتر به عموم مردم آموزش داده مي شود، نحوه مراجعه به پزشكان خاص و يا استفاده از روشهاي درماني پرهزينه است، در حالي كه در جامعه ما ديگر مردم مي دانند كه فيزيوتراپي راه درماني كوتاهي است، اگرچه اين راه توسط خيلي از متخصصان به علت اقدامات درماني بي مورد طولاني مي شود.
خيلي از مردم هم در مواقعي كه بايد به يك فيزيوتراپ مراجعه كنند خوددرماني را ترجيح مي دهند. نه؟
شايد به اين خاطر كه در هيچ كجاي دنيا اينقدر راحت دارو در اختيار مردم قرار نمي گيرد. امروز در تمام كشورهاي پيشرفته روند درمان به جايي رسيده كه مواد شيميايي و دارو براي درمان ديگر بايد كنار گذاشته شود. امروز شعار طب مدرن طب بدون دارو است. شعار كنگره ما هم اين است: مصرف داروي كمتر، تجويز داروي كمتر، نگهداري داروي كمتر و در نهايت خوددرماني كمتر. خوددرماني در جامعه ما فرهنگ شده است. ولي متأسفانه وزارت بهداشت براي اين همه دارو كه در خانه ها وجود دارد يك ستاد تشكيل نمي دهد و براي پيگيري و كم كردن مصرف دارو اقدام جدي نمي كند.
فكر نمي كنيد شما بيش از حد داريد روي تأثير فيزيوتراپي تاكيد مي كنيد؟ يعني واقعاً اين رشته اين جايگاهي را كه مي گوييد در طب مدرن دارد؟
شك نكنيد، درمان بسياري از بيماري ها از قبيل فلج مغزي، عمل قلب، آرتروز زانو و شكستگي هاي مختلف به فيزيوتراپي وابسته است. امروز خيلي از درمانها فقط با فيزيوتراپي ميسر مي شوند ولي متأسفانه برنامه هاي تبليغاتي با شدت زيادي جلو مي روند و سياستگذاري اساسي را در هر كشوري متلاشي مي كنند. داروهاي خاصي را تبليغ مي كنند كه فقط در مطب ها فروش مي رود به گونه اي كه الان ميدان ناصر خسرو را مي توانيم در خيلي از داروخانه ها و مطب پزشكان خيلي راحت ببينيم.
يعني شما مي گوييد امكان دارد يك بيمار بعد از يك عمل موفق، تنها به خاطر فيزيوتراپي نشدن دچار مشكل شود؟
بله، خيلي وقت ها عمل جراحي به خوبي انجام مي شود، ولي بعد از آن تحرك و توان شخص كم مي شود، گاهي وقتها مريض بعد از عمل، فيزيوتراپي نكرده و معلوليت خاصي در آن عضو پيدا مي كند كه ديگر قابل جبران نيست.
عقب ماندگي تجهيزات فيزيوتراپي در كشور ما چقدر در عقب ماندن جايگاه فيزيوتراپي نقش داشته؟
در مورد تجهيزات و دستگاه هاي اين رشته نواقص زيادي وجود دارد كه روي هيچ كدام از اين دستگاه ها امضا و تاييد انجمن فيزيوتراپي ايران پاراف نشده است، يعني هيچ يك از متخصصان انجمن فيزيوتراپي روي كيفيت اين دستگاه ها نمي توانند نظر دهند. امروز دستگاه هايي در بازار فروخته مي شود كه اصلاً تحريك فيزيكي مناسبي ندارند در حالي كه تبليغات گمراه كننده در مورد اين دستگاه ها روز به روز افزايش پيدا مي كند.
اين نقص تجهيزات روي نتيجه درمان هم مؤثر است؟
به طور حتم نقص در دستگاه ها روي جلسات درمان تأثير منفي مي گذارد. امروز در كشور ما تبليغاتي كه روي اين دستگاه ها مي شود خيلي بيشتر از آن چيزي است كه روي بروشورهاي اين دستگاه ها تبليغ مي كنند. نمونه آن دستگاه هاي سنجش پوكي استخوان است كه به علت همين تبليغات امروزه حتي دختران خيلي جوان هم به اين فكر مي افتند كه براي سنجش پوكي استخوان اقدام كنند، در حالي كه سن پوكي استخوان به هيچ وجه كاهش پيدا نكرده است. نمونه بارزتر آن دستگاه هاي سالنهاي بدن سازي است كه با تبليغات كاذب نظير از بين بردن چربي سعي در جلب مشتري دارند درحالي كه چربي در هيچ حالتي تحت شرايط ماساژ با دستگاه در اين سالنها آب نمي شود و باز هم متأسفانه وزارت بهداشت هيچ نظارتي بر كار اين سالنها ندارد.
الان نسبت به چند سال قبل سن مراجعه كنندگان به مراكز ارتوپدي و فيزيوتراپي كاهش پيدا كرده يا افزايش؟
در حال حاضر ميانگين سن مراجعان، از حدود 06 سال به 03 تا 53 سال كاهش پيدا كرده است و امروزه بسياري از بيماران مراجعه كننده كلينيك هاي ارتوپدي و فيزيوتراپي را جوان ها تشكيل مي دهند. اما اگر بپرسيد چند درصد از مردم چنين مشكلي ندارند، شايد بتوان گفت كمتر كسي را مي توان سراغ گرفت كه چنين مشكلي نداشته باشد. يا شايد بتوان گفت هيچ كس. چه كساني كه كارهاي سبك انجام مي دهند و چه كساني كه كارهاي سنگين انجام مي دهند.
فكر مي كنيد چه عواملي باعث شده كه مردم ما به خصوص در سن پايين اين قدر دچار دردهاي عضلاني و عصبي و مفصلي شوند؟
جامعه امروز ما تنبل شده و به بيماري كم تحركي مبتلا است كه تبعات سوء آن شيوع چاقي و پوكي استخوان به ويژه در سنين پايين از طريق فاكتورهاي اين بيماري با عنوان بيماري ساكت است. امروز والدين فكر مي كنند كه اگر واكسيناسيون كودكانشان را به موقع انجام دهند وظيفه خود را به طور كامل در مورد آنها انجام دادند در حالي كه به تحرك و وضعيت فيزيكي كودك خود به اندازه توجه نمي كنند. افراد مبتلا به بيماري ساكت و يا بيماري كم تحركي، علائم بيماري ندارند و در ظاهر سالم هستند اما هيچ تضميني براي سلامت جسماني آنها در آينده وجود ندارد. علاوه بر اين چند شغله بودن اغلب ايراني ها، افزايش درصد اشتغال زنان، افزايش هزينه ها و نحوه زندگي، افزايش جمعيت، ورود تكنولوژي هاي جديد به كشور و نوع نگاه جامعه به فرهنگ سلامت از جمله علل ابتلاي جامعه به بيماري كم تحركي است.
ميزان دردهاي عضلاني - اسكلتي در كدام گروه از افراد بيشتر است؟
در كساني كه كارهاي سبك انجام مي دهند. عضلات افراد پشت ميزنشين فعاليتي ندارد و بيشتر مفاصل بدن آنان، در وضعيتي غيرطبيعي قرار مي گيرد. عضلات سد دفاعي در برابر فشار به مفاصل است. در اين شرايط عضله فعال نيست و قرار گرفتن مفصل در حالتي غيرطبيعي و فشار بر آن بدون سد دفاعي، تخريب بيشتري در پي خواهد داشت.]]>
</TEXT>
</DOC>
<DOC>
<DOCID>HAM2-860220-130</DOCID>
<DOCNO>HAM2-860220-130</DOCNO>
<ORIGINALFILE>/1386/860220/world/_sciew.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[درباره طرح پيشگيري از ابتلا به نارسايي ستون فقرات]]>
</TITLE>
<TEXT>
<IMAGE>/1386/860220/world/013218.jpg</IMAGE>
<![CDATA[
طبق اعلام كارشناسان ميزان ناهنجاري هاي ساختار قامتي دانش آموزان بخصوص دانش آموزان دختر با افزايش سن و عبور از مقطع ابتدايي به متوسطه 4 درصد افزايش مي يابد.
براساس آخرين نتايج تحقيقات بيش از 80 درصد دانش آموزان دختر ايراني به علت فقر حركتي، به اختلالات ساختار قامتي از طيف ضعيف تا شديد مبتلا هستند. همچنين 8/3 درصد پسران 17 استان كشور به ناهنجاري هاي قامتي مبتلا هستند. به طوري كه سر كج، پشت گرد، پشت صاف، پشت كج و كمر گود در بخش ستون فقرات و زانوي پرانتزي، زانوي ضربدري، كف پاي صاف و شست كج در اندام تحتاني، 8 ناهنجاري اصلي شناخته شده دانش آموزان كشور هستند. براساس آخرين نتايج تحقيقات بيش از 80 درصد دانش آموزان دختر ايراني به علت فقر حركتي، به اختلالات ساختار قامتي از طيف ضعيف تا شديد مبتلا هستند.به عقيده متخصصان ارتوپدي و فيزيوتراپي عدم توجه دانش آموزان به ورزش، به بروز مشكلات اندام و ستون فقرات منجر شده و اكثر دانش آموزان به علت ضعف عضلات، تحت فشار ناگهاني حين ورزش و يا حمل كيف نامناسب به درد ستون فقرات و اندام فوقاني مبتلا مي شوند. همچنين استفاده از كيف سنگين و نامناسب در دانش آموزان علت دردهاي پراكنده شانه و ستون فقرات است. نشستن غيراصولي در پشت نيمكت هاي غيراستاندارد مدارس از ديگر دلايل اختلالات ساختاري مثل گوژ پشتي و انحرافات ستون فقرات است. براي همين متخصصان تاكيد مي كنند توجه جدي به ورزش در ساعات ورزش و طرز صحيح نشستن در پشت نيمكت هاي مناسب الزاميست.
رئيس انجمن فيزيوتراپي ايران در مورد طرح پيشگيري از ابتلا به نارسايي ستون فقرات كه در حال اجرا است، مي گويد: اين طرح در كودكان و نوجوانان پيش دبستاني، دبستاني، راهنمايي و دبيرستان در نقاط مختلف كشور از طرف وزارت بهداشت و با همكاري وزارت آموزش و پرورش و انجمن فيزيوتراپي ايران در حال اجراست.
در اين طرح با معاينات اوليه و قبل از ورود كودكان و نوجوانان به مدرسه مي توان به مجموعه اي از خصوصيات فيزيكي بدن آنها پي برد و مانع از شيوع بيماريهايي چون كجي ستون فقرات در آنها شد كه متأسفانه معمولاً در سنين پايين از چشم والدين به دور مانده و باعث ايجاد مشكلات حاد و جبران ناپذير براي فرزندان در سنين بالاتر مي شود.]]>
</TEXT>
</DOC>
<DOC>
<DOCID>HAM2-860220-131</DOCID>
<DOCNO>HAM2-860220-131</DOCNO>
<ORIGINALFILE>/1386/860220/world/_sciew.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[جهان سلامت
دردهايت براي من!]]>
</TITLE>
<TEXT>
<IMAGE>/1386/860220/world/013212.jpg</IMAGE>
<![CDATA[
ستاره سمائي
خيلي از افراد مي گويند به خاطر بستگانشان، دردهاي زيادي را تحمل كرده اند. حالا، نتايج تحقيقات20ساله دانشمندان نيز بر اين باور آنها، صحه گذاشته است.
اغلب مردم حاضرند به ديگران كمك كنند، حتي اگر كمك كردن شان در قبال گرفتن پول نباشد، اما به هرحال دانشمندان در نتايج تحقيقاتشان كه در مجله انگليسي روانشناسي به چاپ رسيده، علت اصلي اين كار(همان انسان دوستي)را، كمك به ادامه حيات ژنها ذكر كرده اند. به گفته يكي از كارشناسان روانشناسي، داشتن رابطه خوني تاثيري مهم اما نه چندان فراگير، در تاثير اين عكس العمل ها دارد.
در ديگر تحقيقاتي كه در اين زمينه صورت گرفته است، از شركت كنندگان پرسيده شد كه حاضرند براي نزديك ترين بستگانشان، چه كاري انجام دهند. از نتيجه اين تحقيق، به عنوان اولين قدم براي انجام آزمايش استفاده شد. اما مراحل ديگر اين مطالعه جالب ترند. در روند اين تحقيق در طول 2دهه، روانشناسان 6 موسسه از اطراف انگلستان، سه مطالعه را به صورت جداگانه به انجام رساندند. در اين تحقيقات از شركت كنندگان خواسته شد كه با انجام يكي از ورزشهاي هوانوردي، به عضلات خود فشار و درد وارد كنند و در نهايت به يك نفر، جايزه اي تعلق مي گرفت كه ساكنان انگلندسيتي و ناتالي هاي ساكن مناطق روستايي جنوب آفريقا در اين تحقيق شركت كردند.
تنها نكته اي كه به شركت كنندگان اين آزمايش ها گوشزد شد اين بود كه اين كار را به خاطر يك شخص خاص مورد علاقه شان(مثل: خواهر، يكي از بستگان يا بهترين دوست)انجام دهند اما تا پايان آزمايش هدف اصلي خود را با آنان مطرح نكردند؛ اينكه اين افراد تا چه اندازه و براي چه مدت زماني حاضرند به خاطر فرد مورد علاقه خود، درد بكشند.
از اين شركت كنندگان خواسته شد تا در مقابل يك ديوار به گونه اي بنشينند كه انگار روي صندلي نشسته اند اما در واقع هيچ صندلي وجود نداشت! هر كس كه قادر بود مدت زمان بيشتري را در اين حالت دوام بياورد، پول بيشتري دريافت مي كرد. البته توانايي انجام اين كار از عهده همه خارج بود چرا كه هرقدر فرد بيشتر در وضعيت مذكور مي ماند، درد بيشتري به عضلاتش وارد مي شد. به گفته محققان، بعد از گذشت 100 ثانيه از شروع آزمايش، ميزان درد به مقدار قابل ملاحظه اي افزايش مي يابد چرا كه عضلات ران شركت كنندگان متحمل تمام وزن بدن مي شوند. هر كس مي توانست مدت زمان بيشتري در همان حالت باقي بماند و درد بيشتري را تحمل كند، به هدف نهايي نزديكتر مي شد.
به گفته دكتر جورج فيلدمن، دردي كه فرد متحمل مي شود با ميزان صميميتش با ديگري، رابطه مستقيم دارد و هرقدر اين رابطه صميمانه تر باشد، فرد حاضر است درد بيشتري را تحمل كند.
گفتني است دكتر فيلدمن كسي است كه حدود 20 سال پيش چنين تحقيقي را در آكسفورد آغاز كرد و در حال حاضر در كالج دانشگاه باكينگهام شاير چيلترن مشغول ادامه اين پژوهش است. وي همچنين در اين مورد مي گويد: بعد از انجام اين مطالعات متوجه شديم مردم به خاطر كساني كه دوستشان دارند، بدون هيچ چشم داشتي به عشق و علاقه اي متقابل، بيشترين تلاش را مي كنند و حاضرند سختي و درد بيشتري تحمل كنند. وي همچنين ادامه داد: نتايج بدست آمده نشان دهنده اين است كه ژنها نقش زيادي در رفتار افراد دارند. ممكن است فردي براي محبت به كودك مورد علاقه اش كار خاصي انجام دهد اما در واقع اين شخص در حال انجام كاري است كه از ناخودآگاه ژنهايش نشات مي گيرد. دكتر فيلدمن معتقد است مردم در ازاي دريافت كمك متقابل، به دوستانشان كمك مي كنند؛ چون اين كمك ها مي تواند براي آنها و خانواده هايشان مفيد باشد.
البته دكتر جيمز تامپسون هم، سخنران ارشد روانشناسي در كالج دانشگاه لندن، مي گويد: درست مثل خفاش هاي خون آشام، ما با اين كار، به خودمان خدمت مي كنيم. خفاش ها براي همنوعانشان خوني را كه خورده اند، بر مي گردانند؛ انسانها هم به خاطر خودشان يا در ازاي دريافت پول، درد را تحمل مي كنند. اگرچه، حتي خفاش هاي خون آشام نيز به ديگر افراد جامعه شان خون مي دهند، انسانها نيز با اهداي خون، كمك هاي مردمي و شركت در خيريه ها دقيقا همين كار را انجام مي دهند.
اين تحقيق بي نظير نشان داده است كه نسبت هاي خوني تاثير زيادي در نوع دوستي انسان دارد. اما اين مسئله هنوز به طور كامل روشن نشده است. اما سوالي اساسي تر مطرح است: آيا مي توان رابطه هاي خوني را به عنوان تعيين كننده رفتار افراد در رابطه هاي خانوادگي(كه در سطوح گسترده تري مثل قبيله و طايفه)و پايه سياست هاي اجتماعي دانست؟]]>
</TEXT>
</DOC>
<DOC>
<DOCID>HAM2-860220-132</DOCID>
<DOCNO>HAM2-860220-132</DOCNO>
<ORIGINALFILE>/1386/860220/world/_sciew.htm</ORIGINALFILE>
<ISSUE>پنجشنبه 20 ارديبهشت 1386</ISSUE>
<DATE calender="Western">2007-05-10</DATE>
<DATE calender="Persian">1386/02/20</DATE>
<CAT xml:lang="fa">علمی فرهنگی.علمی</CAT>
<CAT xml:lang="en">Science and Culture.Science</CAT>
<TITLE>
<![CDATA[جدول اعداد
344]]>
</TITLE>
<TEXT>
<IMAGE>/1386/860220/world/013221.jpg</IMAGE>
<![CDATA[
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.]]>
</TEXT>
</DOC>
</HAMSHAHRI2>
